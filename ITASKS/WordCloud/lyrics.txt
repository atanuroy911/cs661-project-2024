প্রাণের ঠাকুর লীলা করে আমার দেহের আঙিনাতে



রসের লুকোচুরি খেলা নিত্য আমার তারই সাথে।।



তারে নয়ন দিয়ে খুঁজি যখন



অন্তরে সে লুকায় তখন



অন্তরে তায় ধরতে গেলে লুকায় গিয়ে নয়ন-পাতে।।



ঐ দেখি তার হাসির ঝিলিক আমার ধ্যানের ললাট-মাঝে



ধরতে গেলে দেখি সে নাই কোন্ সুদূরে নূপুর বাজে।



এত কাছে রয় সে তবু পাই না তারে হাতে হাতে।।তৌহীদের মুর্শিদ আমার মোহাম্মদের নাম ,

মুর্শিদ মোহাম্মদের নাম ।

ঐ নাম জপিলেই বুঝতে পারি খোদা কালাম ,

মুর্শিদ মোহাম্মদের নাম ।।



ঐ নামেরই রশি ধ’রে যাই আল্লাহ্‌র পথে ,

ঐ নামেরই ভেলায় চ’ড়ে ভাসি নূরের স্রোতে ,

ঐ নামেরই বাতি জ্বেলে’দেখি লোহ আরশ-ধামে

মুর্শিদ মোহাম্মদের নাম ।।



ঐ নামের দামন ধ’রে আছি , আমার কিসের ভয়

ঐ নামের গুণে পাব আমি খোদার পরিচয় ;

তাঁর কদম মোবারক যে আমার বেহেশতী তাঞ্জাম

মুর্শিদ মোহাম্মদের নাম ।।এ কি অপরূপ যুগল-মিলন হেরিনু নদীয়া ধামে



বিষ্ণুপ্রিয়া লক্ষী যেন রে গোলক-পতির বামে।।



     এ কি অতুলন যুগল-মূরতি



     যেন শিব-সতী হর-পার্বতী,



জনক-দুহিতা সীতাদেবী যেন বেড়িয়া রয়েছে রামে।।



     গৌরের বামে গৌর-মোহিণী



     (যেন) রতি ও মদন চন্দ্র-রোহিণী



(তোরা) দেখে যা রে আজ মিলন-রাসে যুগল রাধা-শ্যামে।।ও তুই কারে দেখে ঘোমটা দিলি নতুন বউ বল গো



তুই উঠলি রেঙে যেন পাকা কামরাঙ্গার ফল গো।।



তোর মন আইঢাই কি দেখে কে জানে



তুই চুন বলে দিস হলুদ বাটা পানে



তুই লাল নটে শাক ভেবে কুটিস শাড়ির আঁচল গো।।



তুই এ ঘর যেতে ও ঘরে যাস পায়ে বাধে পা



বউ তোর রঙ্গ দেখে হাসছে ননদ জা।



তুই দিন থাকিতে পিদিম জ্বালিস ঘরে



ওলো রাত আসিবে আরো অনেক পরে



কেন ভাতের হাঁড়ি মনে ক'রে উনুনে দিস জল গো।।উপল নুড়ির কাঁকন চুড়ি বাজে



           বাজে ঘুমতি নদীর জলে।



বুনো হাঁসের পাখার মত মন যে ভেসে চলে



           সেই ঘুমতি নদীর জলে।।



মেঘ এসেছে আকাশ ভ'রে-



যেন শ্যামল ধেনু চরে



নাগিনীর সম বিজলি-ফনা তুলে



           নাচে,নাচে নাচে রে।



           মেঘ-ঘন গগন তলে।।



পাহাড়িয়া অজগর ছুটে আসে ঝর্‌ ঝর্‌ বেনো-জল্‌



দিয়ে করতালি প'রে পিয়াল পাতার মাথালি



ছিটায় জল,গেঁয়ো কিশোরীর দল।



রিনিক,ঝিনিক,বাজে চাবি আঁচলে



কাল নাগিনীর মত পিঠে বেনী দোলে



তীর-ধনুক হাতে বন-শিকারির সাথে



           মন ছুটে যায় বনতলে।।ছন্দের বন্য হরিণী অরণ্যা



চলে গিরি-কন্যা চঞ্চল ঝর্ণা



নন্দন-পথ-ভোলা চন্দন-বর্ণা।।



গাহে গান ছায়ানটে, পর্বতে শিলাতটে



লুটায়ে পড়ে তীরে শ্যামল ওড়না।।



ঝিরি ঝিরি হাওয়ায় ধীরি ধীরি বাজে



তরঙ্গ-নূপুর বন-পথ মাঝে।



এঁকেবেকে নেচে যায় সর্পিল ভঙ্গে



কুরঙ্গ সঙ্গে অপরূপ রঙ্গে



গুরু গুরু বাজে তাল মেঘ-মৃদঙ্গে



তরলিত জোছনা-বালিকা অপর্ণা।।ও কে মুঠি মুঠি আইবর কাননে ছড়ায়



রাঙা-হাসির পরাগ-ফুল আননে ঝরায়।।



তার রঙের আবেশ লাগে চাঁদের চোখে



তার লালসার রঙ জাগে রাঙা অশোকে



তার রঙিন নিশান দোলে কৃষ্ণ চূড়ায়।।



তার পুষ্প ধনু দোলে শিমূল শাখায়



তার কানা কাঁপে গো ভোমরা পাখায়,



সে খোঁপাতে বেল-ফুলের মালা জড়ায়।।



সে কুসমী শাড়ি পরায় নীল বসনায়



সে আঁধার মনে জ্বালে লাল রোশনাই



সে শুকনো বনে ফাগুন আগুন ধরায়।।চোখের নেশার ভালোবাসা সে কি কভু থাকে গো

জাগিয়া স্বপনের স্মৃতি স্মরণে কে রাখে গো।।

তোমরা ভোল গো যা’রে চিরতরে ভোল তা’রে

মেঘ গেলে আবছায়া থাকে কি আকাশে গো।।

পুতুল লইয়া খেলা খেলেছ বালিকা বেলা

খেলিছ পরাণ ল’য়ে তেমনি পুতুল খেলা।

ভাঙ্গিছ গড়িছ নিতি হৃদয়–দেবতাকে গো।

চোখের ভালোবাসা গ’লে

শেষ হ’য়ে যায় চোখের জলে

বুকের ছলনা সেকি নয়ন জলে ঢাকে গো।।বুলবুলি নীরব নার্গিস বনে

ঝরা বন গোলাপের বিলাপ শুনে ।।



শিরাজের নওরোজে ফাল্গুন মাসে

যেন তার প্রিয়ার সমাধির পাশে

তরুন ইরান কবি কাঁদে নিরজনে ।।



উদাসীন আকাশ থির হয়ে আছে

জল ভরা মেঘ লয়ে বুকের মাঝে ।



সাকীর শারাবের পিয়ালার পরে

সকরুন অশ্রুর বেলফুল ঝরে

চেয়ে আছে ভাঙ্গা চাঁদ মলিন আননে ।।মদির স্বপনে মম বন-ভবনে



জাগো চঞ্চলা বাসন্তিকা, ওগো ক্ষণিকা।।



মোর গগনের উল্কার প্রায়



চমকি ক্ষণেক চকিতে মিলায়



তোমার হাসির যুঁই-কণিকা।।



পুষ্প ধনু তব মন-রাঙানো



বঙ্কিম ভুরু হানো হানো।



তোমার উতল উত্তরীয়



আমার চোখে ছুঁইয়ে দিও (প্রিয়)



আমি হব (ওগো) তোমার মালার মণিকা।।কত ফুল তুমি পথে ফেলে দাও (প্রিয়) মালা গাঁথ অকারনে

আমি চয়েছিনু একটি কুসুম সেই কথা পড়ে মনে।।

তব ফুলবনে কত ছায়া দোলে

জুড়াইতে চেয়েছিনু তারি তলে

চাহিলে না ফিরে চলে গেলে ধীরে ছায়া-ঢাকা অঙ্গনে।।

অঞ্জলি পাতি' চেয়েছিনু, তব ভরা ঘটে ছিল বারি

শুষ্ক-কন্ঠে ফিরিয়া আসিনু পিপাসিত পথচারী।

বহুদিন পরে দাঁড়াইনু এসে

তোমারি দুয়ারে উদাসীন বেশে

শুকানো মালিকা কেন দিলে তুমি তব ভিক্ষার সনে।।শাওন–রাতে যদি স্মরণে আসে মোরে

বাহিরে ঝড় বহে, নয়নে বারি ঝরে।।

ভুলিও স্মৃতি মম, নিশীথ–স্বপন সম

আঁচলের গাঁথা মালা ফেলিও পথ ‘পরে।।

ঝুরিবে পূবালি বায় গহন দূর–বনে,

রহিবে চাহি’ তুমি একেলা বাতায়নে।

বিরহী কুহু–কেকা গাহিবে নীপ–শাখে

যমুনা–নদীপারে শুনিবে কে যেন ডাকে।

বিজলী দীপ–শিখা খুঁজিবে তোমায় প্রিয়া

দু’ হাতে ঢেকো আঁখি যদি গো জলে ভরে।।আমি কলহেরি তরে কলহ করেছি বোঝনি কি রসিক বঁধূ।

তুমি মন বোঝ মনোচোর মান বোঝ নাকি হে-

তুমি ফুল চেন, চেন নাকি মধু?

তুমি যে মধুবনের মধুকর,

তুমি মধুরম মধুরম মধুময় মনোহর

কলহেরি কূলে রহে অভিমান-মধু যে, চেন নাকি বঁধু হে-

রাগের মাঝে রহে অনুরাগ-মধু যে, দেখ নাকি বঁধু হে-

কলঙ্কী বলে গগনের চাঁদ প্রতি দিন ক্ষয় হয়

তুমি নিত্য পূর্ণ চাঁদ সম প্রিয়তম চির অক্ষয়

এ চাঁদে একাদশী নাই হে-

শুধু রাধা একা দোষী হলো নিত্য কেন পায় না

মোর কৃষ্ণ চাঁদে যে একাদশী নাই হে-

সেই ব্রজগোপীদের ঘর আছে পর আছে

কৃষ্ণ বিনা নাই রাধার কেহ

আমিও জানি যেন আমাও শ্রীকৃষ্ণ কেবল রাধাময় দেহ।

সে রাধা প্রেমে বাঁধা সে রাধা ছাড়া জানে না, রাধাময় দেহ

সে রাধা প্রেমে বাঁধা।আ’ মেরে সঙ্গ আ, মঙ্গল গা হিল্‌মিল্‌কে এয় বনমালী।

আরমা ফের পুরে হো জাঁয়ে সারে দিল্‌কে এয় বনমালী॥

মুঝ্‌কো জাগানেওয়ালা, হো, জগ্‌মে তেরা উজালা

তু মুঝ্‌কো ধূল সমঝ্‌কে, লে লে চরণ মে আপ্‌নে

তুনে দিয়ে জ্বালায়ে বিরাণ মন্‌জিল্‌ কে এয় বনমালী॥

তু হামকো খাক্‌ ছানায়া, (আউর) ব্যাকুল আপনা বানায়া

কহিঁ আউ না কহিঁ জাউ, আপনে আগে তুমকো পাউঁ

খো জায়েঁ যুঁহি মিট্টি মে হাম মিলকে এয় বনমালী॥মনে পড়ে আজ সে কোন জনমে বিদায় সন্ধ্যাবেলা

আমি দাঁড়ায়ে রহিনু এপারে তুমি ওপারে ভাসালে ভেলা।।



সেই সে বিদায় ক্ষণে

শপথ করিলে বন্ধু আমার, রাখিবে আমারে মনে

ফিরিয়া আসিবে খেলিবে আবার সেই পুরাতন খেলা।।



আজো আসিলে না হায়

মোর অশ্রুর লিপি বনের বিহগী দিকে দিকে লয়ে যায়

তোমারে খুঁজে না পায়।



মোর গানের পাপিয়া ঝুরে

গহন কাননে তব নাম লয়ে আজো পিয়া পিয়া সুরে

গান থেমে যায়, হায় ফিরে আসে পাখী বুকে বিঁধে অবহেলা।।ভবানী শিবানী দশপ্রহরণধারিনী

দুখ-পাপ-তাপ হারিণী ভবানী।।

কলুষ-রিপু-দানব-জয়ী

জগৎ-মাতা করুণাময়ী

জয় পরমাশক্তি মাতা ত্রিলোকধারিণী।।আধো রাতে যদি ঘুম ভেঙে যায়
মনে পড়ে মোরে প্রিয়
চাঁদ হয়ে রব আকাশের গায়
বাতায়ন খুলে দিয়ো

সেথা জোছনার আলোর কণিকা
যেন সে তোমার প্রেমের মণিকা

কলংক সাথে জড়ায়ে রয়েছে
প্রেমের কলংক সাথে জড়ায়ে রয়েছে
আঁখি ভরে নীড় প্রিয়
চাঁদ হয়ে রব আকাশের গায়
বাতায়ন খুলে দিয়ো

ভুলি নাই প্রিয় ভুলি নাই
খুলি নাই রাঙ্গা রাখি
মুছি নাই প্রেম চন্দন লেখা
দিয়েছ যা ললাটে আঁকি
ভুলি নাই প্রিয় ভুলি নাই

চৈত্র দিনের অলস বেলায়
যদি গানখানি মোর
মনে পড়ে হায়

ঝরানো পাতার মর্মর গানে
সেই সুরভিতে শুনিও
চাঁদ হয়ে রব আকাশের গায়
বাতায়ন খুলে দিয়োখেলি আয় পুতুল-খেলা ব’য়ে যায় খেলার বেলা সই।



বাবা ঐ যান আপিসে ভাবনা কিসের খোকারা দোলায় ঘুমোয় ঐ।।



দাদা যান ইস্কুলেতে, মা খুড়ি মা রান্না করেন ঐ হেঁসেলে



ঠানদি দাওয়ায় ঝীমায় ব’সে ফোকলা বদন মেলে।



আয় লো ভুলি পঞ্চি টুলি পটলি খেঁদি কই।।রাখ রাখ রাঙা পায়, হে শ্যামরায়!

ভুলে গৃহ স্বজন সবই সঁপেছি তোমায়॥

সংসার মরু ঘোর, নাহি তরু-ছায়া,

নব নীরদ শ্যাম, আনো মেঘ-মায়া;

আনন্দ-নীপবনে নন্দ-দুলাল এসো,

বাহও উজান, হরি, অশ্রুর যমুনায়॥

একা জীবন মোর গহন ঘন ঘোর,

এসো এ বনে বনমালী, গোপ কিশোর,

কুঞ্জ রচেছি দুখ-শোক তমাল-ছায় -  

প্রেম-প্রীতির গোপী চন্দন শুকায়ে যায়॥

দারা সুত প্রিয়জন, হরি হে, নাহি চাই,

পদ্মা-পলাশ-আঁখি যদি দেখিতে পাই;

রাখাল-রাজা এসো, এসো হে ঋষিকেশ,

গোকুলে লহ ডাকি’, অকূলে ভাসি হায়॥মধুকর মঞ্জীর বাজে বাজে গুন্‌ গুন্‌ মঞ্জুল গুঞ্জরণে

মৃদুল দোদুল নৃত্যে বন শবরী মাতে কুঞ্জবনে।



বাজায়ছে সমীর দখিনা

পল্লবে মর্মর বীণা

বনভুমি ধ্যান-আসীনা

সাজিল রাঙা কিশলয় বসনে।



ধূলি-ধূসর প্রান্তর পরেছিল গৈরিক সন্ন্যাসী সাজ

নব দূর্বাদল শ্যাম হলো আনন্দে আজ।



লতিকা বিতানে ওঠে ডাকি

মুহু মুহু ঘুমহারা পাখি

নব নীল অঞ্জন মাখি

উদাসী আকাশ হাসে চাঁদের সনে।।চম্‌’কে চম্‌’কে ধীর ভীরু পায়,

পল্লী–বালিকা বন–পথে যায় একেলা বন–পথে যায়।।

শাড়ি তার কাঁটা লতায়, জড়িয়ে জড়িয়ে যায়,

পাগল হাওয়াতে অঞ্চল ল’য়ে মাতে —

		যেন তার তনুর পরশ চায়।।

শিরীষের পাতায় নূপুর, বাজে তার ঝুমুর ঝুমুর,

কুসুম ঝরিয়া মরিতে চাহে তার কবরীতে,

		পাখী গায় পাতার ঝরোকায়।।

চাহি’ তা’র নীল নয়নে, হরিণী লুকায় বনে,

হাতে তা’র কাঁকন হ’তে মাধবী লতা কাঁদে,

		ভ্রমরা কুন্তলে লুকায়।।বকুল চাঁপার বনে কে মোর চাঁদের স্বপন জাগালে –



অনুরাগের সোনার রঙে হৃদয়-গগন রাঙালে।।



ঘুমিয়ে ছিলাম কুমুদ-কুঁড়ি বিজন ঝিলের নীল জলে



পূর্ণ শশী তুমি আসি’ আমার সে ঘুম ভাঙালে।।



হে মায়াবী তোমার ছোঁয়ায় সুন্দর আজ আমার তনু



তোমার মায়া রচিল মোর বাদল মেঘে ইন্দ্র ধনু।



তোমার টানে হে দরদি



দোল খেয়ে যায় কাঁদন-নদী



কূল হারা মোর ভালোবাসা আজকে কূলে লাগালে।।মেঘের ডমরু ঘন বাজে।

	বিজলি চমকায়

	আমার বনছায়,

মনের ময়ূর যেন সাজে॥

সঘন শ্রাবণ গগন-তলে

রিমি ঝিমি ঝিম্ নবধারা জলে,

চরণ-ধ্বনি বাজায় কে সে —

নয়ন লুটায় তারি লাজে॥

ওড়ে গগন-তলে গানের বলাকা,

শিহরণ জাগে উজ্জ্বল পাখা।

সুদূরের মেঘে অলকার পানে

ভেসে চ’লে যায় শ্রাবণের গানে,

কাহার ঠিকানা খুঁজিয়া বেড়ায় —

হৃদয়ে কার স্মৃতি রাজে॥ডেকে ডেকে কেন তারে ভাঙালি ঘুমের ঘোর

    কেন ভাঙালি

স্বপনে মোর এসেছিল, সখি, স্বপন কুমার মনচোর

    কেন ভাঙালি ঘুমের ঘোর॥

সে যেন লো পাশে ব’সে কহিল হেসে হেসে

‘যাব না আর পরদেশে, সখি, মোছ মোছ আঁখিলোর’॥

দেখালো তার হৃদয় খুলি’, কহিল : ‘হের প্রিয়ে

তোমার অধিক ব্যথা হেথায় তোমারে ব্যথা দিয়ে।’

জানি না মোর হিয়ার চেয়েও অধিক ক্ষত তার হৃদয়

সে হৃদয়ে আমার ছবি, সকল হিয়া আমি-ময়।

তাহার জীবন-মালারি মাঝে, সখি, আমি যেন সোনার ডোর॥

আমি কহিনু, বুঝেছি সখা তোমার এ দুখ দেওয়ার ছল,

ভালোবাসার ফুল না শুকায় তুমি তাই চাহ মোর চোখেরই জল’।

জেগে দেখি কেঁদে কেঁদে, সখি, ভিজেছে বুকের আঁচল॥বঁধু		মিটিলনা সাধ ভালোবাসিয়া তোমায়।

তাই		আবার বাসিতে ভালো আসিব ধরায়।।

		আবার বিরহে তব কাঁদিব

		আবার প্রণয়–ডোরে বাঁধিব,

শুধু		নিমেষেরি তরে আঁখি দুটি ভ’রে —

		তোমারে হেরিয়া ঝ’রে যাব অবেলায়।।

যে		গোধূলি–লগ্নে নববধূ হয় নারী,

সেই		গোধূলি–লগ্নে বঁধু দিল আমারে গেরুয়া শাড়ি।

বঁধু		আমার বিরহ তব গানে

		‌‌সুর হয়ে কাঁদে প্রাণে প্রাণে,

		আমি নিজে নাহি ধরা দিয়ে —

		সকলের প্রেম নিয়ে দিনু তব পায়।।ফিরে আয়, ঘরে ফিরে আয়



পথহারা, ওরে ঘর-ছাড়া,



     ঘরে আয় ফিরে আয়।।



ফেলে যাওয়া তোর বাঁশরি, রে কানাই-



কাঁদে লুটায়ে ধুলায়,



     ফিরে আয় ঘরে আয়।।



ব্রজে আয় ফিরে ওরে ও কিশোর



কাঁদে বৃন্দাবন কায়দে রাখা তোর



বাঁধিব না আর ওরে ননী-চোর



অভিমানী ফিরে আয়।।আকাশে আজ ছড়িয়ে দিলাম প্রিয়

আমার কথার ফুল গো আমার গানের মালা গো

কুড়িয়ে তুমি নিও



আমার সুরের ইন্দ্রধনু

রচে আমার ক্ষনিক তনু

জড়িয়ে আছে সেই রংয়ে মোর অনুরাগ অমিয়



মোর আখি পাতায় নাই দেখিলে আমার আঁখিজল

মোর কন্ঠের সুর অশ্রুভারে করে টলমল

আমার হৃদয় -পদ্ম ঘিরে

কথার ভ্রমর কেদে ফিরে

সেই ভ্রমরের কাছে আমার মনের মধু পিও ।উচাটন মন ঘরে রয় না

প্রিয়া মোর ।।

ডাকে পথে বাঁকা তব নয়না

উচাটন মন ঘরে রয় না

প্রিয়া মোর



ত্যাজিয়া লোক-লাজ সুখ-সাজ গৃহ-কাজ ।।

নিজ গৃহে বনবাস সয় না

প্রিয়া মোর ।।

উচাটন মন ঘরে রয় না

প্রিয়া মোর ।।



লইয়া স্মৃতির লেখা

কত আর কাঁদি একা ।।

ফুল গেলে কাঁটা কেন যায় না

প্রিয়া মোর ।।

উচাটন মন ঘরে রয় না

প্রিয়া মোর

উচাটন মন ঘরে রয় না



পোস্ট ন্যাভিগেশনআমার গানের মালা

আমি করবো কারে দান

মালার ফুলে জড়িয়ে আছে

করুণ অভিমান ।



চোখে মলীন কাজল লেখা

কন্ঠে কাঁদে কুহু কেকা

কপোলে যার অশ্রু রেখা

একা যাহার প্রাণ।।



শাখায় ছিলো কাটার বেদন

মালায় সূচীর জ্বালা

কন্ঠে দিতে সাহস না পাই

অভিশাপের মালা ।



বিরহে যার প্রেমারতি

আঁধার লোকের অরুন্ধতি।

নাম না জানা সেই তপোতী

তার তরে এই গান।।প্রভাত বীণা তব বাজে হে

উদার অম্বর মাঝে হে।।

তুষার কান্তি তব প্রশান্তি

শুভ্র আলোকে রাজে হে।।

তব আনন্দিত গভীর বাণী

শোনে ত্রিভুবন যুক্ত পাণি

মন্ত্রমুগ্ধ ভাব গঙ্গা নিস্তরঙ্গা লাজে হে।।সমবেত	:	সারাদিন পিটি কার দালানের ছাদ গো

			পাত ভ’রে ভাত পাই না, ধ’রে আসে হাত গো॥

১ম		:	তোর ঘরে আজ কি রান্ন হায়েছে?

২য়		:	ছেলে দুটো ভাত পায়নি, পথ চেয়ে রয়েছে।

৩য়		:	আমিও ভাত রাঁধিনি, দেখ্ না চুল বাঁধিনি

			শাশুড়ি মান্ধাতার বুড়ি মন্দ কথা কয়েছে।

৪র্থ		:	আমার ননদ বড় দজ্জাল বজ্জাত গো।

সমবেত	:	সারাদিন পিটি কার দালানের ছাদ গো

			পাত ভ’রে ভাত পাই না, ধ’রে আসে হাত গো॥

১ম		:	এত খায় তবু ওদের বউগুলো সুঁট্‌কো

২য়		:	ছেলেগুলো প্যাঁকাটি, বাবুগুলো মুট্‌কো।

৩য়		:	এরা কাগজের ফুল, এরা চোখে চাঁদ দেখে না।

৪র্থ		:	ইটের ভিতরে কীটের মত কাটায় এরা রাত গো।

সমবেত	:	সারাদিন পিটি কার দালানের ছাদ গো

			পাত ভ’রে ভাত পাই না, ধ’রে আসে হাত গো॥কাবার জিয়ারতে তুমি কে যাও মদিনায়?



আমার সালাম পৌঁছে দিও নবিজির রওজায়।



হাজীদের ঐ যাত্রা পথে



দাঁড়িয়ে আছি সকাল হতে



কেঁদে বলি কেউ যদি মোর



সালাম নিয়ে যায়।



পঙ্গু আমি, আরব সাগর লঙ্ঘি কেমন করে



তাই নিশিদিন কাবা যাওয়ার পথে থাকি পড়ে।



বলি, ওরে দরিয়ার ঢেউ



মোর সালাম নিয়ে গেল না কেউ



তুই দিস মোর সালামখানি



মরুর লু-হাওয়ায়।।গভীর নিশীথে ঘুম ভেঙ্গে যায়,



কে যেন আমারে ডাকে –



সে কি তুমি, সে কি তুমি?



কার স্মৃতি বুকে পাষাণের মত



ভার হয়ে যেন থাকে,



সে কি তুমি, সে কি তুমি?



কাহার ক্ষুধিত প্রেম যেন হায়



ভিক্ষা চাহিয়া কাঁদিয়া বেড়ায়



কার সকরুণ আঁখি দুটি যেন



রাতের তারার মত



মুখপানে চেয়ে থাকে –



সে কি তুমি, সে কি তুমি?



নিশির বাতাস কাহার হুতাশ দীরঘ নিশাস সম



ঝড় তোলে এসে অন্তরে মোর, ওগো দুরন্ত মম



সে কি তুমি, সে কি তুমি?



মহাসাগরের ঢেউয়ের মতন,



বুকে এসে বাজে কাহার রোদন?



পিয়া পিয়া নাম ডাকে অবিরাম



বনের পাপিয়া পাখি



আমার চম্পা শাখে



সে কি তুমি, সে কি তুমি?জগৎ জুড়ে জাল ফেলেছিস্ মা, শ্যামা কি তুই জেলের মেয়ে।

(তোর) মায়ার জালে মহামায়া, বিশ্বভুবন আছে ছেয়ে॥

    প’ড়ে মা তোর মায়ার ফাঁদে 

    কোটি নরনারী কাঁদে;

তোর মায়াজাল ততই বাঁধে পালাতে চায় যত ধেয়ে॥

চতুর যে-মীন সে জানে মা জাল থেকে যে মুক্তি আছে;

(তাই)     জেলে যখন জাল ফেলে মা সে লুকায় জেলের পায়ের কাছে।

                জাল এড়িয়ে তাই সে বাঁচে।

        তাই মা আমি নিলাম শরণ

        তোর ও দুটি রাঙা চরণ,

এড়িয়ে গেলাম মায়ার বাঁধন মা তোর অভয়-চরণ পেয়ে॥ঐ অভ্র-ভেদী তোমার ধ্বজা উড়্‌লে আকাশ-পথে।

মাগো, তোমার রথ আনা ঐ রক্ত-সেনার রথে।।

ললাট-ভরা জয়ের টীকা অঙ্গে নাচে অগ্নি-শিখা,

রক্তে জ্বলে বহ্নি-লিখা,

মা! ঐ বাজে তোর বিজয়-ভেরি,

নাই দেরি আর নাই মা দেরি, মুক্ত তোমার হ’তে।।

আনো তোমার বরণ-ডালা, আনো তোমার শঙ্খ, নারী!

ঐ দ্বারে মা’র মুক্তি-সেনা, বিজয়-বাজা উঠ্‌ছে তারি। ওরে ভীরু!

ওরে মরা! মরার ভয়ে যাস্‌নি তোরা;

তোদেরও আজ ডাক্‌ছি মোরা – ভাই!

ঐ খোলে রে মুক্তি-তোরণ,

আজ একাকার জীবন-মরণ মুক্ত এ ভারতে।।এ কোন মধুর শরাব দিলে আল্‌-আরাবী সাকী



নেশায় হলাম দীওয়ানা যে, রঙিন হল আঁখি।



তৌহীদের শিরাজী নিয়ে



ডাকলে সবায়, ‘যা রে পিয়ে’



নিখিল জগৎ ছুটে এল, রইল না কেউ বাকি।



বসল তোমার মহ্‌ফিল দূর মক্কা মদিনাতে



আল্‌-কোরআনের গাইলে গজল শবে-কদর রাতে।



নর-নারী বাদশা ফকির



তোমার রূপে হয়ে অধীর



যা ছিল নজরানা দিল রাঙা পায়ে রাখি।



তোমার কাসেদ খবর নিয়ে ছুটল দিকে দিকে



তোমার বিজয়-বার্তা গেল দেশে দেশে লিখে।



লা-শরীকের জল্‌সাতে তাই



শরীক হল এসে সবাই



তোমার আজান-গান শুনাল হাজার বেলাল ডাকি।।রহি' রহি' কেন সে-মুখ পড়ে মনে



ফিরায়ে দিয়াছি যারে অনাদরে অকারণে।



উদাসী অলস দুপুরে



মন উড়ে' যেতে চায় সুদূরে



যে বন-পথে সে ভিখারির বেশে



করুণা জাগায়ে ছিল সকরুণ নয়নে।।



তার বুকে ছিল তৃষ্ণা মোর ঘটে ছিল বারি



পিয়াসি ফটিকজল জল পাইল না গো



ঢলিয়া পড়িল হায় জলদ নেহারি।



তার অহ্জলির ফুল পথ-ধূলিতে



ছড়ায়েছি-সেই ব্যথা নারি ভুলিতে



অন্তরালে যারে রাখিনু চিরদিন



অন্তর জুড়িয়া কেন কাঁদে সে গোপনে।।বসন্ত মুখর আজি

দক্ষিন সমীরণে মর্মর গুঞ্জনে

বনে বনে বিউবল বাণী ওঠে বাজি ।।



অকারণ ভাষা তার ঝরঝর ঝরে

মুহু মুহু কুহু কুহু পিয়া পিয়া স্মরে ।



পলাশ বকুলে অশোক শিমুলে

সাজানো তাহার কোল কথার সাজি ।।



দোয়েল মধুপ বন-কপোত কুজনে

ঘুম ভেঙ্গে দেয় ভোরে বাসর শয়নে ।



মৌনী আকাশ সেই বাণি বিলাসে

অস্ত চাঁদের মুখে মৃদু মৃদু হাসে ।



বিরহ শীর্ণা গিরি ঝরণার তীরে

পাহাড়ী বেণূ হাতে ফেরে সুর ভাজি ।।ছেড়ে দাও মোরে আর হাত ধরিও না



     প্রেম যারে দিতে পারিলে না, তারে আর কৃপা করিও না।।



আমি  করুনা চাহিনি কভু কারো কাছে



     বহু লোক পারে, তব কৃপা যারা যাচে



যারে  হৃদয়ে দিলে না ঠাঁই তার তরে কাদিঁও আখিঁজল ঝুরিও না।।



     ভুল করেছিনু যেথা শুধু বিষ অসুন্দরের ভিড়,



সেই   পৃথিবীতে কেঁদেছি খুজিঁয়া প্রেম-যমুনার তীর।



যার   তরণী ভাসিল বিরহের পারাবারে



     পিছু ডেকে আর ফিরাতে চেয়ো না তারে



          আমারে পাষাণ-বিগ্রহ ক'রে আর মালা পরিও না।।তোরা দেখে যা আমিনা মায়ের কোলে



মধু পূর্ণিমারি সেথা চাঁদ দোলে



যেন ঊষার কোলে রাঙা-রবি দোলে।।



কূল মখ্‌লুকে আজি ধ্বনি ওঠে, কে এলো ঐ



কলেমা শাহাদাতের্‌ বাণী ঠোঁটে, কে এলা ঐ



খোদার জ্যোতি পেশানিতে ফোটে, কে এলো ঐ



আকাশ-গ্রহ-তারা পড়ে লুটে, কে এলা ঐ



পড়ে দরুদ ফেরেশ্‌তা, বেহেশ্‌তে সব দুয়ার খোলে।।



মানুষে মানুষের অধিকার দিল যে-জন



‘এক আল্লাহ্‌ ছাড়া প্রভু নাই’ কহিল যে-জন,



মানুষের লাগি’ চির-দীন্‌ বেশ ধরিল যে-জন



বাদশা ফকিরে এক শামিল করিল যে-জন



এলো ধরায় ধরা দিতে সেই সে নবী



ব্যথিত-মানবের ধ্যানের ছবি



আজি মাতিল বিশ্ব-নিখিল্‌ মুক্তি-কলোরোলে।।গভীর নিশীথে ঘুম ভেঙ্গে যায়, কে যেন আমারে ডাকে —

	সে কি তুমি, সে কি তুমি?

কার স্মৃতি বুকে পাষাণের মত ভার হয়ে যেন থাকে —

	সে কি তুমি, সে কি তুমি?

কাহার ক্ষুধিত প্রেম যেন, হায়, ভিক্ষা চাহিয়া কাঁদিয়া বেড়ায়;

কার সকরুণ আঁখি দু’টি যেন রাতের তারার মত

মুখপানে চেয়ে থাকে – সে কি তুমি, সে কি তুমি?

নিশির বাতাস কাহার হুতাশ দীরঘ নিশাস সম

ঝড় তোলে এসে অন্তরে মোর, ওগো দুরন্ত মম।

	সে কি তুমি, সে কি তুমি?

মহাসাগরের ঢেউ–এর মতন, বুকে এসে বাজে কাহার রোদন,

‘পিয়া পিয়া’ নাম জপে অবিরাম বনের পাপিয়া পাখি

আমার চম্পা শাখে – সে কি তুমি, সে কি তুমি?বাগিচায় বুলবুলি তুই ফুল শাখাতে দিসনে আজই দোল।

আজো তা’র ফুল কলিদের ঘুম টুটেনি, তন্দ্রাতে বিলোল।

আজো হায় রিক্ত শাখায় উত্তরী বায় ঝুরছে নিশিদিন,

আসেনি, যখন’ হাওয়া গজল গাওয়া, মৌমাছি বিভোল।।

কবে সে ফুল কুমারী ঘোমটা চিরি’ আসবে বাহিরে,

গিশিরের স্পর্শমুখে ভাঙ্গবে, রে ঘুম রাঙবে, রে কপোল।।

ফাগুনের মুকুল জাগা দুকুল ভাঙ্গা আসবে ফুলের বান,

কুঁড়িদের ওষ্ঠপুটে লুটবে হাসি, ফুটবে গালে টোল।।

কবি তুই গন্ধে ভু’লে ডুবলি জলে কূল পেলিনে আর,

ফুলে তোর বুক ভরেছিল, আজকে জলে ভরবে আঁখির কোল।।আমার কালো মেয়ের আঁধার কোলে



শিশু রবি শশী দোলে



(মায়ের) একটুখানি রূপের ঝলক



বিরাট নীল গগন।



পাগলী মেয়ে এলোকেশী



নিশীথিনীর দুলিয়ে কেশ



নেচে বেড়ায় দিনের চিতায়



লীলার যে তার নাইকো শেষ।



সিন্ধুতে ঐ বিন্দু খানিক



(তার) ঠিকরে পড়ে রূপের মাণিক



বিশ্বে মায়ের রূপ ধরে না



মা আমার তাই দিকবসন।।



পোস্ট ন্যাভিগেশনহোরি খেলে নন্দলালা

প্রেমের রঙে মাতোয়ালা॥

বিশ্বরাধা সে সাথে রঙে খেলায় মাতে

রঙে ত্রিভুবন ছায় রাঙা আলোক আবির ছড়ায়

        হোরি রবি-শশী থালা॥

আজি বনে বনে মনে মনে হোরি

মনের মরুতে লতায় তরুতে রাঙা ফুল ফোটে মরি মরি।

আজি প্রাণে প্রাণে ফুল দোল

দোল পূর্ণিমা রাতি রাঙা ফুল তারা বাতি

        ধরণীতে আকাশে জ্বালা॥যোগী শিব শঙ্কর ভোলা দিগম্বর

ত্রিলোচন দেবাদিদেব ধ্যানে সদা মগন॥

চির শ্মশানচারী অনাদি সমাধিধারী

স্তব্ধ ভয়ে চরণে তাঁরি প্রণতি করে গগন॥

ত্রিশূল-বিষাণ রহে পড়িয়া পাশে

ললাটে শশী নাহি হাসে

গঙ্গা তরঙ্গ-হারা ভীত ভুবন।

ত্রাহি হে শম্ভু শিব, ত্রাসে কাঁপে জড় ও জীব

ভোলো এ ভীষণ তপ গাহিতেছে সঘন॥কেঁদে যায় দখিন-হাওয়া ফিরে ফুল-বনের গলি।

‘ফিরে যাও চপল পথিক’, দু’লে কয় কুসুম-কলি।

		দু’লে কয় কুসুম-কলি॥

ফেলিছে সমীর দীরঘ শ্বাস —  

আসিবে না আর এ মধুমাস,

কহে ফুল, ‘জনম জনম এমনি গিয়াছ ছলি’।

		জনম জনম গিয়াছ ছলি’॥

কাঁদে বায়, ‘নিদাঘ আসে

আমি যাই সুদূর বাসে’,

ফুটে ফুল হাসিয়া ভাসে, ‘প্রিয়তম যেয়োনা চলি’।

		ওগো প্রিয়তম যেয়োনা চলি’॥নব কিশলয় রাঙা শয্যা পাতিয়া

বালিকা-কুঁড়ির মালিকা গাঁথিয়া

আমি একেলা জাগি রজনী

বঁধু, এলো না তো কই সজনী,

বিজনে বসিয়া রচিলাম বৃথা

বনফুল দিয়া ব্যজনী।



কৃষ্ণচূড়ার কলিকা অফুট

আমি তুলি আনি বৃথা রচিনু মুকুট,

মোর হৃদি-সিংহাসন শূন্য রহিল

আমি যাহার লাগিয়া বাসর সাজাই

সে ভাবে মিছে এ খেলনা (সখি)।



সে- যে জীবন লইয়া খেলা করে সখি,

আমি মরণের তীরে ব’সে তা’রে ডাকি

হেসে যায় বঁধু আনঘরে

সে-যে জীবন লইয়া খেলা করে।



সে-যে পাষাণের মুরতি বৃথা পূজা-আরতি

নিবেদন করি তার পায়:

সাধে কি গো বলে সবে পাষাণ গলেছে কবে?

তবু মন পাষাণেই ধায় (সখি রে)।



আমি এবার মরিয়া পুরুষ হইব,

বঁধু হবে কুলবালা

দিয়ে তারে ব্যথা, যাব যথা-তথা

বুঝিবে সেদিন কালা,

বিরহিণীর কি যে জ্বালা তখনি বুঝিবে কালা।



দিয়ে তারে ব্যথা যাব যথা-তথা

বুঝিবে সেদিন কালা।।প্রভু সংসারেরি সোনার শিকল বেঁধো না আর পায়

তোমার প্রেম ডোরে ত্রিভুবন স্বামী বাঁধ হে আমায়॥

সারা জীবন বোঝা বয়ে, এসেছি আজ ক্লান্ত হয়ে

জুড়াতে হে শান্তি দাতা তোমার শীতল ছায়॥

হে নাথ যতদিন শক্তি ছিল বোঝা বহিবার

হাসি মুখে বয়েছি নাথ তোমার দেওয়া ভার।

শেষ হল আজ ভবের খেলা, কি দান দেব যাবার বেলা

তোমার নামের ভেলায় যেন এ দীন তরে যায়॥ইন্দ্রজিৎ মোর নাম, জানে দেবকুল।

নর ও বানর আজ করিব নিরমূল ॥

ঐ দেখি শ্রীরাম পাশেতে লক্ষ্মণ।

খুরপার্শ্ব অর্ধচন্দ্র, মারিব এখনওগো  চৈতী রাতের চাঁদ, যেয়ো না



     সাধ না মিটিতে যেতে চেয়ো না।।



হের   তরুলতায় কত আশার মুকুল,



ওগো  মাধবী-চাঁদ আজো ফোটেনি ফুল,



তুমি   যেয়ো না, প্রিয় যেয়ো না-



ঝরা   মুকুলে বনবীথি ছেয়ো না



তুমি   যেয়ো না, প্রিয় যেয়ো না, ওগো যেয়ো না।।



আজোফুলের নেশায় পাগল দখিন হাওয়া



আজোবোলেনি পাপিয়া 'পিয়া পিয়া' গাওয়া



তুমি   এখনি বিদায়-গীতি গেয়ো না



তুমি   যেয়ো না, প্রিয় যেয়ো না।।প্রভু    তোমাতে যে করে প্রাণ নিবেদন ভয় নাহি আর তার

    শত সে বিপদে আপদে তাহার হাত ধরে কর পার॥

        তার দুঃখে শোকে ভাবনায় ভয়ে

        তব নাম রাজে সান্ত্বনা হয়ে

    পার হয়ে যায় তব নাম লয়ে দুস্তর পারাবার॥

    ঝড় ঝঞ্ঝায় প্রাণ শিখা তার শান্ত অচঞ্চল

    টলমল করে রূপে রসে তার জীবনের শতদল।

        যেমন পরম র্ভিরতায়

        শিশু তার মার বক্ষে ঘুমায়

    তোমারে যে পায় সে জন তেমনি ডরে নাহি সংসার॥মুছাফির মোছ রে আঁখিজল

ফিরে চল আপনারে নিয়া

আপনি ফুটেছিল ফুল

গিয়াছে আপনি ঝরিয়া ।।



রে পাগল একি দুরাশা

জলে তুই বাঁধবি বাসা

মেটে না হেথায় পিয়াসা

হেথা নাই তৃষা দরিয়া।।



বরষায় ফুটল না বকুল

পউষে ফুটিবে কি সে ফুল

এদেশে ঝরে শুধু ফুল

নিরাশার কানন ধরিয়া ।।



রে কবি কতই দেয়ালি

জ্বালিলি তোর আলো জ্বালি

এলো না তোর বনমালী

আধার আজ তোরই দুনিয়া ।।ও কে চলিছে বন-পথে একা নূপুর পায়ে রন ঝন ঝন।



তারি চপল চরণ-আঘাতে দুলিছে নদী-দোলে ফুলবন।।



ঝরে ঝর ঝর গিরি -নির্ঝর তার ছন্দ চুরি করে,



'এলো সুন্দর-এলো সুন্দর'’বাজে বনের মর্মরে।



     গায় পাখি মেলি আঁখি



     বলে,বন-দেবী এলো নাকি?



মধুর রঙ্গে অঙ্গে-ভঙ্গে জাগে শিহরণ।।



সন্ধ্যায় ঝিল্লির মঞ্জির হতার



ঝির ঝির শির শির তোলে ঝঙ্কার।



মধুভাষিণী সুচারু-হাসিনী সে মায়াহরিণী'-



ফোটালো আঁধারে মরি মরি



দুলিছে অলকে আঁখির পলকে দোলন-চাঁপার নাচের মতন।।খেলে চঞ্চলা বরষা-বালিকা



মেঘের এলোকেশে ওড়ে পুবালি বায়



দোলে গলায় বলাকার মালিকা।।



চপল বিদ্যুতে হেরি' সে চপলার



ঝিলিক হানে কণ্ঠের মণিহার,



নীল আঁচল হতে তৃষিত ধরার পথে



ছুড়ে ফেলে মুঠি মুঠি বৃষ্টি শেফালিকা।।



কেয়া পাতার তরী ভাসায় কমল -ঝিলে



তরু-লতার শাখা সাজায় হরিৎ নীলে।



ছিটিয়ে মেঠো জল খেলে সে অবিরল



কাজলা দীঘির জলে ঢেউ তোলে



আনমনে ভাসায় পদ্ম-পাতার থালিকা।।এলো রমজানেরি চাঁদ এবার দুনিয়াদারি ভোল



সারা বরষ ছিলি গাফেল এবার আঁখি খোল।।



      এই একমাস রোজা রেখে



      পরহেজ থাক গুনাহ থেকে



কিয়ামতের নিয়ামত তোর ঝুলি ভরে তোল।।



বন্দী রহে এই মাসে শয়তান মালাউন



(তার) এই মাসে যা করবি সওয়াব দর্জা হাজার গুণ।



      ভোগ বিলাসে মাখলি যে পাঁক



      রমজানে তা হবে রে সাফ



এফতারে তোর কর রে সামান আল্লা রসুল বোল।।বসন্ত মুখর আজি।

দক্ষিণ সমীরণে মর্মর গুঞ্জনে

বনে বনে বিহ্বল বাণী ওঠে বাজি’।।

অকারণ ভাষা তার ঝর ঝর ঝরে

মুহু মুহু কুহু কুহু পিয়া পিয়া স্বরে,

পলাশ বকুলে অশোক শিমুলে —

সাজানো তাহার কল–কথার সাজি।।

দোয়েল মধুপ বন–কপোত কূজনে,

ঘুম ভেঙে দেয় ভোরে বাসর শয়নে।

মৌনী আকাশ সেই বাণী–বিলাসে

অস্ত চাঁদের মুখে মৃদু মৃদু হাসে,

বিরহ–শীর্ণা গিরি–ঝর্ণার তীরে —

পাহাড়ি বেণু হাতে ফেরে সুর ভাঁজি’।।গগনে প্রলয় মেঘের মেলা জীবন-ভেলা দোলে টলমল



নীর অপার ভব পারাবার তীর না হেরে পরান বিকল



     তীর না হেরে নয়নে পরান বিকল।।



     দীন দয়াল ভীত দীন জনে



     মাগে শরণ তব অভয় চরণে



দুস্তর দুর্গম দুঃখ জলধি তরিতে চরণ-তরী ভরসা কেবল।।হে নামাজী আমার ঘরে নামাজ পড় আজ

দিলাম তোমার চরণ তলে হৃদয় জায়নামাজ।



আমি গোনাহগার বে-খবর

নামাজ পড়ার নাই অবসর

তব, চরণ-ছোওয়ার এই পাপীরে কর সরফরাজ।।



তোমার অজুর পানি মোছ আমার পিরহান দিয়ে

আমার এই ঘর হউক মসজিদ তোমার পরশ নিয়ে

যে শয়তান ফন্দিতে ভাই

খোদার ডাকার সময় না পাই



সেই শয়তান থাক দূরে (শুনে) তকবীরের আওয়াজ

হে নামাজী আমার ঘরে নামাজ পড় আজ।।যবে   ভোরের কুন্দ-কলি মেলিবে আঁখি



     ঘুম ভাঙায়ে হাতে বাঁধিও রাখি।।



           রাতের বিরহ যবে



           প্রভাতে নিবিড় হবে



     অকরুণ কলরবে গাহিবে পাখি।।



যেন   অরুণ দেখিতে গিয়া তরুণ কিশোর



     তোমারে প্রথম হেরি' ঘুম ভাঙে মোর।



           কবরীর মঞ্জরি



           আঙিনায় রবে ঝরি'



     সেই ফুল পায়ে দলি এসো একাকী।ওলো ননদিনী বল্

কপট নিপট কালা, নিঠুর খল্॥

তার নাই ভয় নাই লজ্জা শরম

লইয়া যুবতীর ধরম গো

খেলে সে নিঠুর খেলা, চতুর চপল্॥

না শুনে লো তোদের গালি

মাখলাম কুলে কালার কালি গো

সে মুখে সরল বনমালী, অন্তরে গরল॥

তার শত জনে মন বাঁধা, রাতে চন্দ্রা দিনে রাধা

(তারে) কঠিন কথা শুনাইব চল্‌লো গোঠে চল্॥

কৃষ্ণ ব’লে অবিরত দে লো গালি পারিস যত

ননদী কয় বুঝেছি বউ (কৃষ্ণ) নাম শোনারই ছল

ও বউ কৃষ্ণ নাম তোর ভাল লাগে

তাই কৃষ্ণ (ও তোর) নাম শোনারই ছল॥সাজিয়াছ যোগী

বল কার লাগি

তরুণ বিবাগী



হের তব পায়ে

কাঁদিছে লুটায়ে

নিখিলের প্রিয়া

তব প্রেম মাগি

তরুণ বিবাগী



ফাল্গুন কাঁদে

দুয়ারে বিষাদে

খোল দ্বার খোল

যোগী যোগ ভোল



এত গীত হাসি

সব আজি বাসি

উদাসী গো জাগো

নব অনুরাগে

জাগ আনুরাগী

তরুণ বিবাগীঐ নন্দন নন্দিনী দয়িতা, চির-আনন্দিতা।

যেন প্রথম কবির প্রথম লেখা কবিতা ॥

	তব চরণের নূপুরধ্বনি

	মধুকর গুঞ্জর তোলে যে রণি,

মন মোর ভোলে হেরি তোমারে যে গো ঐ যে যৌবন-গর্বিতা ॥

	দোলায় দোদুল দুল তব নৃত্য

	আবেশে আকুল হয় মোর চিত্ত,

	নৃত্যশেষে তব পায়ের নূপুর

	গ্রহ তারকায় রয় আকাশের সুদূর,

সুরলোক উর্বশী তুমি যে আমার রও চির-অনিন্দিতা ॥লাল টুকটুকে বৌ যায় গো , লাল ন’টের ক্ষেতে যে

তার আলতা পায়ের চিহ্ন এঁকে নালতা শাকের গাঁয় গো ৷৷



লাল ন’টের ক্ষেতে মৌমাছি ওঠে মেতে

তাঁর রূপের আঁচে পায়ের তলার মাটি ওঠে তেতে ।

লাল পুঁইয়ের লতা নুয়ে প’ড়ে জড়িয়ে ধরে পায় গো ৷৷



কাঁকাল বাঁকা রাখাল ছোঁড়া আগলে দাঁড়ায় আ’ল –

রাঙা বৌ- এর চোখে লাগে লাল লঙ্কার ঝাল ।

বৌ-এর ঘেমে উঠে গো ,

লাজে সরে না পা

সে মুখ ফিরিয়ে শাড়ীর আঁচল আঙুলে জড়ায় গো ৷৷নদীর নাম সই অঞ্জনা নাচে তীরে খঞ্জনা,



পাখি সে নয় নাচে কালো আঁখি।



আমি যাব না আর অঞ্জনাতে জল নিতে সখি লো,



ঐ আঁখি কিছু রাখিবে না বাকি।।



সেদিন তুলতে গেলাম দুপুর বেলা



কলমি শাক ঢোলা ঢোলা (সই)



হ’ল না আর সখি লো শাক তোলা,



আমার মনে পড়িল সখি, ঢল ঢল তা’র চটুল আঁখি



ব্যথায় ভ’রে উঠলো বুকের তলা।



ঘরে ফেরার পথে দেখি,



নীল শালুক সুঁদি ও কি



ফু’টে আছে ঝিলের গহীন জলে।



আমার অমনি পড়িল মনে



সেই ডাগর আঁখি লো



ঝিলের জলে চোখের জলে হ’ল মাখামাখি।।যেয়ো না যেয়ো না মদিনা-দুলাল হয়নি যাবার বেলা।



সংসার-পাথারে, আজো দোলে পাপের ভেলা।।



মেটেনি তোমায় দেখার পিয়াসা



মেটেনি কদম জিয়ারত আশা



হযরত, এই জমেছে প্রথম দীন-ই-ইসলাম মেলা।।



ছড়ায়ে পড়েনি তোমার কালাম আজিও সকল দেশে,



ফিরিয়া আসেনি সিপাহীরা তব আজও বিজয়ীর বেশে।



দিনের বাদশা চাও ফিরে চাও



শোক-দুর্দিনে বেদনা ভোলাও



গুনাহ্‌গার এই উম্মতে তব হানিও না অবহেলা।।তুমি   শুনিতে চেয়ো না আমার মনের কথা



     দখিনা বাতাস ইঙ্গিতে বোঝে



           কহে যাহা বনলতা।।



চুপ ক'রে চাঁদ সুদুর গগনে



মহা-সাগরের ক্রন্দন শোনে,



ভ্রমর কাদিঁয়া ভাঙিতে পারে না



           কুসুমের নীরবতা।।



মনের কথা কি মুখে সব বলা যায়?



রাতের আঁধার যত তারা ফোটে



     আখিঁ কি দেখিতে পায়?



পাখায় পাখায় বাঁধা যবে রয়



বিহদ-মিথুন কথা নাহি কয়,



মধুকর যবে ফুলে মধু পায়



           রহে না চঞ্চলতা।।সন্ধ্যামালতী যবে ফুলবনে ঝুরে

কে আসি’ বাজালে বাঁশী ভৈরবী সুরে।

সাঁঝের পূর্ণ চাঁদে অরুণ ভাবিয়া,

পাপিয়া প্রভাতী সুরে উঠিল গাহিয়া

ভোরের কমল ভেবে সাঁঝের শাপলা ফুলে

গুঞ্জরে ভ্রমর ঘুরে ঘুরে।।

বিকালের বিষাদে ঢাকা ছিল বনভুমি,

সকালের মল্লিকা ফুটাইলে তুমি,

রাঙিল উষার রঙে গোধুলি লগন,

শোনালে আশার বাণী বিরহ-বিধুরে।।তুমি সুন্দর তাই চেয়ে থাকি প্রিয়, সে কি মোর অপরাধ?

চাঁদেরে হেরিয়া কাঁদে চকোরিণী বলে না তো কিছু চাঁদ।।

	চেয়ে’ চেয়ে’ দেখি ফোটে যবে ফুল

	ফুল বলে না তো সে আমার ভুল

মেঘ হেরি’ ঝুরে’ চাতকিনী, মেঘ করে না তো প্রতিবাদ।।

জানে সূর্যেরে পাবে না তবু অবুঝ সূর্যমুখী

চেয়ে’ চেয়ে’ দেখে তার দেবতারে দেখিয়াই সে যে সুখী।

	হেরিতে তোমার রূপ–মনোহর

	পেয়েছি এ আঁখি, ওগো সুন্দর।

মিটিতে দাও হে প্রিয়তম মোর নয়নের সেই সাধ।।শাওন রাতে যদি স্নরণে আসে মোরে

বাহিরে ঝড় বহে নয়নে বারি ঝরে

ভুলিও স্মুতি মম, নিশীথ স্বপন সম

আচলের গাথামালা ফেলিও পথ পরে ।।



ঝুরিবে পুবালি বায় গহন দূর বনে

রহিবে চাহি তুমি একেলা বাতায়নে



বিরহি কুহু কেকা গাহিবে নীপশাখে

যমুনা নদী পাড়ে শুনিবে কে যেন ডাকে

বিজলী দ্বীপশিখা খুজিবে তোমায় প্রিয়া

দুহাতে ঢেকো আখি যদি গো জলে ভরে ।।রাই বিনোদিনী দোলো ঝুলন দোলায়॥

একা লাগে না ভালো

সাথে এসে দোলো শ্যামরায়॥

রাঙা চরণ দেখিতে পাব বলে

ওগো দাঁড়াইয়া এই তরুতলে

শ্যাম বাঁধিয়া বাহু ডোরে

আশ্রয় দাও মোরে একা বড় ভয় পায়॥পতিত উধারণ জয় নারায়ণ

কমলাপতে জয় ভ্যত্ত্‌ব-ভ্যয়-হ্যর‍্যণ

জয় জ্যগদীশ হ্যরে।।আলগা কর গো খোঁপার বাঁধন

দীল ওহি মেরা ফাস্ গেয়ি

বিনোদ বেনীর জরীণ ফিতায়

আন্ধা ইশক মেরা কস্ গেয়ি ।।



তোমার কেশের গন্ধে কখন

লুকায়ে আসিল লোভী আমার মন

বেহুশ হো কর গির পারি হাতমে

বাজু বান্দমে বস্ গেয়ি ।।



কানের দুলে প্রাণ রাখিলে বিধিয়া

আখঁ ফেরা দিয়া চোরি কার নিদিয়া

দেহের দেউরিতে বেড়াতে আসিয়া

আউর নেহি উয়ো ওয়াপাস গেয়ি ।।যেদিন লব বিদায় ধরা ছাড়ি প্রিয়ে।

		ধুয়ো ‘লাশ’ আমার লাল পানি দিয়ে।।

শেয়র:	শারাবী জমশেদী গজল ‘জানাজায়’ গাহিও আমার

		দিবে গোর খুঁড়িয়া মাটি খারারী ঐ শারাব-খানার!

		‘রোজ-কিয়ামতে’ তাজা উঠব জিয়ে।।

শেয়র:	এমনি পিইব শারাব ভেসে যাব তাহার স্রোতে,

		উঠিবে খুশবু শারাবের আমার ঐ গোরের পার হতে;

		টলি’ পড়বে পথিক সে নেশায় ঝিমিয়ে।।নুরজাহান নুরজাহান

সিন্ধু নদীতে ভেসে

এলে মেঘলামতির দেশে

ইরানি গুলিস্তান ।।



নার্গিস লালা গোলাপ আঙ্গুর লতা

শিরি ফরহাদ শিরাজের উপকথা



এনেছিলে তুমি তনুর পিয়ালা ভরি

বুলবুলি দিলরুবা রবারের গান ।।



তব প্রেমে উন্মাদ ভুলিল সেলিম সে যে রাজাধিরাজ ,

চন্দন সম মাখিল অঙ্গে কলঙ্ক লোক লাজ ।



যে কলঙ্ক লয়ে হাসে চাঁদ নীলাকাশে

যাহা লেখা থাকে শুধু প্রেমিকের ইতিহাসে

দেবে চিরদিন নন্দন লোকচারী

তব সেই কলঙ্ক সে প্রেমের সম্মান ।মোরে ভালোবাসায় ভুলিও না

পাওয়ার আশায় ভুলিও ।।

মোরে আদর দিয়ে দুলিও না

আঘাত দিয়ে দুলিও দুলিও।।



হে প্রিয় মোর একি মোহ

এ প্রাণ শুধু চায় বিরহ

তুমি কঠিন সুরে বেঁধে মোরে

সুরের লহর তুলিও।



তবু প্রান যে চাহে পোড়াতে সুখ

আমি চাহি পুড়িতে

সুখের ঘরে আগুন জ্বেলে’

পথে পথে ঘুরিতে;

শুধু পথে পথে ঘুরিতে;



নগ্ন দিনের আলোকেতে

চাই না তোমায় ব’ক্ষে পেতে

তুমি ঘুমের ঘোরে স্বপনেতে

হৃদয়-দুয়ার খুলিও।।আঁধার রাতের তিমির দুলে আমার মনে।

দুলে গো আমার ঘুমে -  জাগরণে॥

হতাশ-ভরা বাতাস বহে,

আমার কানে কি কথা কহে;

দিনগুলি মোর যায় যে ঝ’রে যায় —

ওগো যায় যে ঝ’রে ঝরা পাতার সনে॥

গিয়াছে চলিয়া সুখে যাহারা ছিল গো সাথি,

গিয়াছে নিভিয়া জ্বলিতেছিল যে শিয়রে বাতি।

স্মৃতির মালার ফুল শুকাইয়া,

একে একে হায় পড়িছে ঝরিয়া;

বিদায়-বেলা শুনিয়ে বাঁশি ক্ষণে ক্ষণে॥ঝড়-ঝঞ্ঝার ওড়ে নিশান, ঘন-বজ্রে বিষাণ বাজে।



জাগো জাগো তন্দ্রা-অলস রে, সাজো সাজো রণ-সাজে।।



দিকে দিকে ওঠে গান, অভিযান অভিযান!



আগুয়ান আগুয়ান হও ওরে আগুয়ান



ফুটায়ে মরুতে ফুল-ফসল।



জড়ের মতন বেঁচে কি ফল? কে র’বি প’ড়ে লাজে।।



বহে স্রোত জীবন-নদীর, চল চঞ্চল অধীর,



তাহে ভাসিবি কে আয়, দূর সাগর ডেকে যায়।



হ’বি মৃত্যু-পাথার পার, সেথা অনন্ত প্রাণ বিরাজে।।



পাঁওদল্‌ রণে চল্‌, চল্‌ রণে চল্‌



পাঁওদল আগে চল্‌, চল্‌ রণে চল্‌



মরুতে ফোটাতে পারে ওই পদতল প্রাণ-শতদল।



বিঘ্ন-বিপদে করি’ সহায়



না-জানা পথের যাত্রী আয়,



স্থান দিতে হবে আজি সবায়, বিশ্ব-সভা-মাঝে।।তুমি সারাজীবন দুঃখ দিলে, তব দুঃখ দেওয়া কি ফুরাবে না!

    যে ভালোবাসায় দুঃখে ভাসায় সে কি আশা পূরাবে না॥

মোর    জনম গেল ঝুরে ঝুরে - লোকে লোকে ঘুরে ঘুরে,

তব    স্নিগ্ধ পরশ দিয়ে কি, নাথ, দগ্ধ হিয়া জুড়াবে না॥

তুমি    অশ্রুতে যে-বুক ভাসালে -

সেই    বক্ষে এসো দিন ফুরালে

তুমি    আঘাত দিয়ে ফুল ঝরালে, হাত দিয়ে কি কুড়াবে না॥ঝিলের জলে কে ভাসালো নীল শালুকের ভেলা



           মেঘলা সকাল বেলা।



বেণু বনে কে খেলে রে পাতা ঝরার খেলা।



           মেঘলা সকাল বেলা।।



     কাজল বরণ পল্লী মেয়ে



     বৃষ্টি ধারায় বেড়ায় নেয়ে,



ব'সে দিঘীর ধারে মেঘের পানে রয় চেয়ে একেলা।।



দুলিয়ে কেয়া ফুলের বেনী শাপলা মালা প'রে



খেলতে এলো মেঘ পরীরা ঘুমতী নদীর চরে।



বিজলিতে কে দূর বিমানে, সোনার চুড়ির ঝিলিক হানে,



বনে বনে কে বসালো যুঁই-চামেলির মেলা।।আমি   গগন গহনে সন্ধ্যা-তারা

           কনক গাঁদার ফুল গো।

     গোধূলির শেষে হেসে উঠি আমি

           এক নিমেষের ভুল গো।

আমি  কণিকা,

আমি  সাঁঝের অধরে ম্লান আনন্দ-কণিকা

আমি  অভিমানিনীর খুলে ফেলে দেওয়া মণিকা

আমি   দেব-কুমারীর দুল গো।।

     আলতা রাখার পাত্র আমার আধখানা চাঁদ ভাঙা

     তাহারি রং গড়িয়ে পরে (ঐ) অস্ত-আকাশ রাঙা।

আমি  একমুঠো আলো কৃষ্ণা-সাঁঝের হাতে

আমি  নিবেদিত ফুল আকাশ-নদীতে রাতে

     ভাসিয়া বেড়াই যাঁর উদ্দেশে গো

     তার পাই না চরণ-মূল।।ঊষা এলো চুপি চুপি রাঙিয়া সলাজ অনুরাগে।

চাহে ভীরু নববধূ সম তরুণ অরুণ বুঝি জাগে।।

শুকতারা যেন তার জলভরা আঁখি

আনন্দ বেদনায় কাঁপে থাকি’ থাকি’,

সেবার লাগিয়া হাত দু’টি

মালার সম পড়ে লুটি

			কাহার পরশ-রস মাগে।।কা’বার জিয়ারতে তুমি কে যাও মদিনায়।

আমার সালাম পৌঁছে দিও নবীজীর রওজায়।।

হাজীদের ঐ যাত্রা–পথে

দাঁড়িয়ে আছি সকাল হ’তে,

কেঁদে’ বলি, কেউ যদি মোর সালাম নিয়ে যায়।।

পঙ্গু আমি, আরব সাগর লঙ্ঘি কেমন ক’রে,

তাই নিশিদিন কাবা যাওয়ার পথে থাকি প’ড়ে।

বলি, ওরে দরিয়ার ঢেউ

মোর সালাম নিয়ে গেল না কেউ,

তুই দিস্‌ মোর সালামখানি মরুর ‘লু’–হাওয়ায়।।প্রথম প্রদীপ জ্বালো মম ভবনে হে আয়ুষ্মতী



আঁধার ঘিরে' আশার আলো আনুক তোমার গৃহের জ্যোতি।।



     হেরিয়া তোমার আঁখির আলোক



     বিষদিত সাঁঝ পুলকিত হোক,



যেন দূরে যায় সব দুখ শোক, তব শঙ্খরব শুনি', হে সতী।।



     কাঁকন পরা তব শুভ কর



     মুখর করুক এ নীরব ঘর



এ গৃহে আনুক বিধাতার বর তোমার মধুর প্রেম-আরতি।।উদার ভারত! সকল মানবে দিয়াছ তোমার কোলে স্থান।

পার্সি-জৈন-বৌদ্ধ-হিন্দু খ্রিস্টান-শিখ-মুসলমান।।

তুমি পারাবার, তোমাতে আসিয়া মিলেছে সকল ধর্ম জাতি;

আপনি সহিয়া ত্যাগের বেদনা সকল দেশের করেছ জ্ঞাতি;

নিজেরে নিঃস্ব করিয়া, হয়েছ বিশ্ব-মানব-পীঠস্থান।।

নিজ সন্তানে রাখি নিরন্ন, অন্য সবারে অন্ন দাও,

তোমার স্বর্ণ রৌপ্য মানিকে বিশ্বের ভান্ডার ভরাও;

আপনি মগ্ন ঘন তমসায় ভুবনে করিয়া আলোক দান।।

বক্ষে ধরিয়া কত সে যুগের কত বিজেতার গ্লানির স্মৃতি,

প্রভাত আশায় সর্বসহা মা যাইপছ দুখের কৃষ্ণাতিথি,

এমনি নিশীথে এসেছিলে বুকে আসিবে আবার সে ভগবান।।মদির আবেশে কে চলে ঢুলুঢুলু আঁখি।



মদির কার আঁখি



হেরিয়া পাপিয়া উঠিছে পিউ পিউ ডাকি’।।



আল্‌তা-রাঙা পায়ে আল্পনা আঁকে,



পথের যত ধূলি তাই বুক পেতে থাকে,



দু’ধারে তরুলতা দেয় চরণ ফুলে ফুলে ঢাকি’।।



তা’রি চোখের চাওয়ায় গো দেলা লাগে হাওয়ায়,



তালীবন তাল দিয়ে যায় তাল-ফের্‌তায় দোলা লাগে হাওয়ায়।



আকুল তানে গাহে বকুল-বনের পাখি।।



তারি মুখ-মদের ছিটে যোগায় ফুলে মধু মিঠে



চাঁদের জৌলুসে তাহারি রওশন্‌ মাখি’।।কত নিদ্রা যাও রে কন্যাজাগো একটু খানি



যাবার বেলায় শুনিয়া যাইতোমার মুখের বাণী।।



নিশীথিনীর ঘুম ভেঙে যায়     চন্দ্র যখন হেসে তাকায় গো



চাতাকিনী ঘুমায় কি গোদেখলে মেঘের পানি।।



ফুলের কুঁড়ি চোখ মেলে চায়     যেই না ভ্রমর বোলে (রে কন্যা)



বসন্ত আসিলে রে কন্যা  বনের লতা দোলে (রে কন্যা)



যারা আছে প্রাণে প্রাণে  জাগে তারা ঘুম না জানে



আমি যখন রইব না গো  (তখন) জাগবে তুমি জানি।।যাবার বেলা ফেলে যেয়ো একটি খোঁপার ফুল।

আমার চোখে চেয়ে চেয়ো একটু চোখের ভুল।।

অধর কোণের ঈয়ৎ হাসির ক্ষণিক আলোকে

রাঙ্গিয়ে যেয়ো আমার নব গ্রহণ কালোকে,

যেতে যেতে মুখ ফিরিয়া দুলিয়ে যেও দুল।।

একটি কথা’ ক’য়ে যেয়ো একটি নমস্কার,

সেই কথাটি গানের সুরে গাইব বারে বার,

হাত ধরে মোর বন্ধু ভুলো একটু মনের ভুল।।গোঠের রাখাল বলে দে রে, কোথায় বৃন্দাবন



(যথা) রাখাল রাজা গোপাল আমার খেলে অনুক্ষণ।



কোথায় বৃন্দাবন।



(যথা) দিনে রাতে মিলন রাসে, চাঁদ হাসে রে চাঁদের পাশে



(যার) পথের ধূলায় ছড়িয়ে আছে শ্রীহরি-চন্দন।



(যথা) কৃষ্ণনামের ঢেউ ওঠে রে সুনীল যমুনায়



(যার) তমাল বনে আজো কানুর নূপুর শোনা যায়।



আজো যাহার কদম ডালে বেণু বাজে সাঁঝ-সকালে



নিত্য লীলা করে যথা মদন-মোহন।।আমি যদি আরব হতাম মদিনারই পথ।

এই পথে মোর চলে যেতেন নূর নবী হজরত।



পয়জা তাঁর লাগত এসে আমার কঠিন বুকে

আমি ঝর্ণা হয়ে গলে যেতাম অমনি পরম সুখে

সেই চিহ্ন বুকে পুরে পালিয়ে যেতাম কোহ-ই-তুরে

দিবানিশি করতাম তার কদম জিয়ারত।।



মা ফাতেমা খেলত এসে আমার ধূলি লয়ে

আমি পড়তাম তার পায়ে লুটিয়ে ফুলের রেণু হয়ে



হাসান হোসেন হেসে হেসে

নাচত আমার বক্ষে এসে।

চক্ষে আমার বইত নদী পেয়ে সে নিয়ামত।।টলমল টলমল পদভরে

বীরদল চলে সমরে॥

খরধার তরবার কটিতে দোলে

রণন ঝনন রণ-ডঙ্কা বোলে

ঘন তূর্য-রোলে শোক-মৃত্যু ভোলে

দেয় আশিস সূর্য সহস্র করে॥

চলে শ্রান্ত দূর-পথে মরু দুর্গম পর্বতে

চলে বন্ধুবিহীন একা, মোছে রক্তে ললাট-কলঙ্ক-লেখা।

কাঁপে মন্দিরে ভৈরবী -  এ কি বলিদান!

জাগে নিঃশঙ্ক শঙ্কর ত্যজিয়া শ্মশান!

দোলে ঈশান মেঘে কাল প্রলয় নিশান!

বাজে ডম্বরু, অম্বর কাঁপিছে ডরে॥কেন কাঁদে পরান কী বেদনায় কারে কহি

সদা কাপে ভীরু হিয়া রহি রহি ।।



সে সাথে থাকে নীল নভে আমি নয়ন জল সায়রে

সাতাশ তারার সতিন সাথে সে যে ঘুরে মরে

কেমনে ধরি সে চাঁদে রাহু নহি ।।



কাজল করি যারে রাখি গো আঁখি পাতে ,

স্বপনে যায় সে ধুয়ে গোপন অশ্রু সাথে ।

বুকে তায় মালা করি রাখিলে যায় সে চুরি

বাধিলে বলয় সাথে মালয়ায় যায় সে উড়ি

কি দিয়ে সে উদাসীর মন মোহি ।মসজিদেরই পাশে আমার কবর দিও ভাই।

যেন গোরে থেকেও মোয়াজ্জিনের আজান শুনতে পাই।।



আমার গোরের পাশ দিয়ে ভাই নামাজীরা যাবে,

পবিত্র সেই পায়ের ধ্বনি এ বান্দা শুনতে পাবে।

গোর – আজাব থেকে এ গুনাহগার পাইবে রেহাই।।



কত পরহেজগার খোদার ভক্ত নবীজীর উম্মত

ঐ মসজিদে করে রে ভাই, কোরান তেলাওয়াত।

সেই কোরান শুনে যেন আমি পরান জুড়াই।।



কত দরবেশ ফকির রে ভাই, মসজিদের আঙ্গিনাতে

আল্লার নাম জিকির করে লুকিয়ে গভীর রাতে,

আমি তাদের সাথে কেঁদে কেঁদে

(আল্লার নাম জপতে চাই) ।।ঈদ মোবারক হো —

ঈদ মোবারক ঈদ মোবারক ঈদ, ঈদ মোবারক হো —

রাহেলিল্লাহ্‌কে আপনাকে বিলিয়ে দিল, কে হলো শহীদ।।

যে	কোরবানি আজ দিল খোদায় দৌলৎ ও হাশমত্‌,

যার	নিজের ব’লে রইলো শুধু আল্লা ও হজরত,

যে	রিক্ত হয়ে পেল আজি অমৃত-তৌহিদ।।

যে	খোদার রাহে ছেড়ে দিল পুত্র ও কন্যায়

যে	আমি নয়, আমিনা ব’লে মিশলো আমিনায়।

ওরে	তারি কোলে আসার লাগি’ নাই নবীজীর নিদ।।

যে	আপন পুত্র আল্লারে দেয় শহীদ হওয়ার তরে

	ক্বাবাতে সে যায় না রে ভাই নিজেই ক্বাবা গড়ে

সে	যেখানে যায় – জাগে সেথা ক্বাবার উম্মিদ।।অঞ্জলি লহ মোর সঙ্গীতে।

প্রদীপ-শিখা সম কাঁপিছে প্রাণ মম

তোমায়, হে সুন্দর, বন্দিতে!

সঙ্গীতে সঙ্গীতে।।

তোমার দেবালয়ে কি সুখে কি জানি

দু’লে দু’লে ওঠে আমার দেহখানি

আরতি –নৃত্যের ভঙ্গীতে।

সঙ্গীতে সঙ্গীতে।।

পুলকে বিকশিল প্রেমের শতদল

গন্ধে রূপে রসে টলিছে টলমল।

তোমার মুখে চাহি আমার বাণী যত

লুটাইয়া পড়ে ঝরা ফুলের মত

তোমার পদতল রঞ্জিতে।

সঙ্গীতে সঙ্গীতে।।ভাই হয়ে ভাই চিনবি আবার পাইব কি আর এমন গান!



সেদিনদুয়ার ভেঙে আসবে জোয়ার মরা গাঙে ডাকবে বান।।



তোরা  স্বার্থ-পিশাচ যেমন কুকুর তেমনি মুগুর পাস রে মান।



সেই   কলজে চুঁয়ে গলছে রক্ত দলছে পায়ে ডলছে কান।।



ওরে   তোরা করিস লাঠালাঠি সিন্ধু-ডাকাত লুটছে ধান!



তাই   গোবর-গাদা মাথায় তোদের কাঁঠাল ভেঙে খায় শেয়ান।।



ছিলি  সিংহ ব্যাঘ্র, হিংসা-যুদ্ধে আজকে এমন ক্ষিন্ন প্রাণ।



মুখের  গ্রাস ঐ গিলছে শেয়াল, তোমরা শুয়ে নিচ্ছ ঘ্রাণ।।



তোরা  বাঁদর ডেকে মানলি সালিশ ভাইকে দিতে ফাটলো প্রাণ!



সালিশনিজেই, ‘খা ডালা সব’, বোকা তোদের এই দেখান।।



তোরা  নাক কেটে নিজ পরের যাত্রা ভঙ্গ করিস বুদ্ধিমান



তোদেরকে যে ভালো কে যে মন্দ সব শিয়ালই এক সমান।।



শুনি   আপন ভিটের কুকুর রাজা, তার চেয়েও হীন তোদের প্রাণ।



তাই   তোদের দেশ এই হিন্দুস্থানে নাই তোদেরই বিন্দু স্থান।।



আজ  সাধে ভারত-বিধাতা কি চোখ বেঁধে ঐ মুখ লুকান!



তোরা  বিশ্বে যে তার রাখিসনে ঠাঁই কানা গরুর ভীন বাথান।।



তোরা  করলি কেবল অহরহ নীচ কলহের পরল পান।



আজ  বুঝলি নে হায় নাড়ি-ছেড়া মায়ের পেটের ভায়ের টান।মদিনার শাহানশাহ্ কোহ্-ই-তূর-বিহারী

মোহাম্মদ মোস্তফা নবুয়তধারী॥

আল্লার প্রিয় সখা, দুলাল মা আমেনার

খাদিজার স্বামী, প্রিয়তম আয়েশার

আস্‌হাবের হাম্‌দম্‌, ওয়ালেদ ফাতেমার,

বেলালের আজান, খালেদের তলোয়ার,

কেয়ামতে উম্মত শাফায়ত-কারী॥

তৌহিদ-বাণী মুখে, আল-কোরআন হাতে

খোদার নূর দেখি যাঁর হাসির ইশারাতে

যাঁর কদমের নীচে দুলে কত জিন্নাত,

যে দু’হাতে বিলালো দুনিয়ায় খোদার মোহাব্বত

হো মেরাজের দুলহা আল্লার আর্শচারী॥

নয়নে যাঁর সদা খোদার রহমত ঝরে

সংসার মরুবাসী পিয়াসার তরে

আনিল যে কওসর সাহারা নিঙাড়ি’॥নাচের নেশার ঘোর লেগেছে নয়ন পরড় ঢু’লে (লো)।



বুনোফুল পড়লো ঝ’রে নাচের ঘোরে



দোলন-খোঁপা খুলে (লো)।।



শুনে এই মাদল-বাজা



নাচে চাঁদ রাতের রাজা নাচে লো নাচে –



শালুকের কাঁকাল ধ’রে



তাল-পুকুরের জলে হে’লে দু’লে (লো)।।



আঁউরে গেল ঝুম্‌কো জবা লেগে গরম গালের ছোঁওয়া



বাঁশি শুনে ঘুলায় মনে কয়লা-খাদের ধোঁওয়া (লো)।



সই নাচ ফুরালে ফিরে’ ঘরে,



রাত কাটাব কেমন ক’রে



পড়বে মনে বাঁশুরিয়ার চোখ দু’টি টুলটুলে (লো)।।তুমি লহ প্রভু আমার সংসারেরি ভার লহ সংসারেরি ভার



আজকে অতি ক্লান্তআমি বইতে নারি আর



      এ ভার বইতে নারি আর।।



      সংসারেরি তরে খেটে



   জনম আমার গেল কেটে



(ওরে) তবু অভাব ঘুচল না (আমার) হায় খাটাই হল সার।।



   বিফল যখন হলাম পেতে সবার কাছে হাত



   তখন তোমায় পড়ল মনে হে অনাথের নাথ।



      অভাবকে আর করি না ভয়



      তোমার ভাবে মগ্ন হৃদয়



তোমায় ফিরিয়ে দিলাম হে মায়াময় তোমারি সংসার।।কথার কুসুমে গাঁথা গানের মালিকা কার।



ভেসে এসে হতে চায় গো আমার গলার হার।।



আমি তারে নাহি জানি



তার সুরের সূত্রখানি,



তবু বিজড়িত হয় কেন গো, আমার কঙ্কনে বারবার।।



তার সুরের তুলির পরশে, ওঠে আমার ভুবন রাঙ্গি’,



কোন বিস্মৃত জনমের যেন কত স্মৃতি ওঠে জাগি’।



আমার রাতের নিদে



তার সুর এসে প্রাণে বিঁধে,



যার সুর এত চেনা, কবে দেখা পাবো সেই অচেনার।।শাওন আসিল ফিরে সে ফিরে এল না

বরষা ফুরায়ে গেল আশা তবু গেল না ।।



ধানি রং ঘাঘরী মেঘ রং ওড়না

আমারে পরিতে মা গো অনুরোধ করো না ,

কাজরীর কাজল মেঘ পথ পেল খুজিয়া ,

সে কি ফেরার পথ পেল না মা , পেল না ।



আমার বিদেশীরে চিনিতে অনুখন

বুনো হাসের পাখার মত উড়ু উড়ু করে মন ।



অথৈ জলে মা গো মাঠ ঘাট থৈ থৈ ,

আমার হিয়ার আগুন নিভিল কৈ ।

কদম কেশর বলে কোথা তোর কিশোর

চম্পা ডালে দোলে শুন্য দোলনা ।।পথহারা পাখি কেঁদে ফিরে একা

আমার জীবনে শুধু আঁধারের লেখা।।

বাহিরে অন্তরে ঝড় উঠিয়াছে

আশ্রয় যাচি হায় কাহার কাছে

	বুঝি দুখ-নিশি মোর

	হবে না হবে না ভোর

ফুটিবে না আশার আলোক রেখা।।মেরে শ্রীকৃষ্ণ ধরম শ্রীকৃষ্ণ করম শ্রীকৃষ্ণহি তন-মন-প্রাণ।

সব্‌সে নিয়ারে পিয়ারে শ্রীকৃষ্ণজী নয়নুঁকে তারে সমান॥

দুখ সুখ সব শ্রীকৃষ্ণ মাধব কৃষ্ণহি আত্মা জ্ঞান

কৃষ্ণ কণ্ঠহার আঁখকে কাজর কৃষ্ণ হৃদয়মে ধ্যান

শ্রীকৃষ্ণ ভাষা শ্রীকৃষ্ণ আশা মিটায়ে পিয়াস উয়ো নাম (মেরে)

স্বামী-সখা-পিতা-মাতা শ্রীকৃষ্ণজী ভ্রাতা-বন্ধু-সন্তান॥স্বপনে দেখেছি ভারত-জননী

			তুই যেন রাজরাজেশ্বরী।

নবীন ভারত! নবীন ভারত!

			স্তব-গান ওঠে ভুবন ভরি’।।

শস্যে ফসলে ডেকেছে মা বান

মাঠে ও খামারে ধরে নাকো ধান

মুখভরা হাসি, হসিভরা প্রাণ

			নদী ভরা যেন পণ্যতরী।।

পড়ুয়ারা পড়ে বকুল-ছায়ে

সুস্থ সবল আদুল গায়ে

মেয়েরা ফিরিছে মুক্ত বায়ে

			কল-গীতে দিক মুখর করি’।

ভুলিয়া ঈর্ষা ভোগ আসক্তি

ধরার ক্লান্ত অসুর-শক্তি

এসেছে শিখিতে প্রেম ও ভক্তি

			নব-ভারতের চরণ ধরি’।।আই লো, আই সতীন-রা আম খাবি তো আয়।

এ আম খেলে, হবে ছেলে ঘুচবে সকল দায়।।

ফকিরের দাওয়ার এ ফল,

খেলে পেটে আসবে লো ফল,

জীবন তোদের হবে সফল, আই লো তোরা আয়।।শক্তের তুই ভক্ত শ্যামা (তোরে) যায় না পাওয়া কেঁদে।



(তাই) শাক্ত সাধক রাখে তোরে ভক্তি-ডোরে বেঁধে।।



(মা) শাক্ত বড় শক্ত ছেলে



(সে) জানে দড়ি আলগা পেলে



যাবি পালিয়ে চোখে ধূলা দিয়ে মায়া জালে বেঁধে।।



(তুই) সুরাসুরে ভুলিয়ে রাখিস্‌ ইন্দ্রত্বের মোহে,



(ওমা) গুণের কিছু ঘাট নাই তোর নির্গুণ তাই কহে।



তোর মায়াতে ভুলে গিয়ে,



বিষ্ণু ঘুমান লক্ষী নিয়ে



(তোর) অন্ত খুঁজে শিব হয়েছেন ভবঘুরে বেদে।।নয়ন ভরা জল গো তোমার

আচল ভরা ফুল ।

ফুল নেব না অশ্রু নেব ভেবে হই আকুল ।।



ফুল যদি নিই তোমার হাতে

জল রবে গো নয়ন পাতে ,

অশ্রু নিলে ফুটবে না আর প্রেমের মুকুল ।।



মালা যখন গাঁথ তখন পাওয়ার সাধ যে জাগে ,

মোর বিরহে কাঁদে যখন আরো ভালো লাগে ।



পেয়ে তোমায় যদি হারাই

দূরে দূরে থাকি গো তাই ,

ফুল ফুটায়ে যাই গো চলে চঞ্চল বুলবুল ।।পরদেশী মেঘ যাও রে ফিরে।

বলিও আমার পরদেশী রে।।



সে দেশে যবে বাদল ঝরে

কাঁদে না কি প্রাণ একেলা ঘরে,

বিরহ-ব্যাথা নাহি কি সেথা

বাজে না বাঁশী নদীর তীরে।।



বাদল রাতে ডাকিলে “পিয়া পিয়া পাপিয়া”

বেদনায় ভ’রে ওঠে না কি রে কাহারো হিয়া?

ফোটে যবে ফুল ওঠে যবে চাঁদ

জাগে না সেথা কি প্রাণে কোন সাধ?

দেয় না কেহ গুরু গঞ্জনা

সে দেশে বুঝি কুলবতী রে।।পথ চলিতে যদি চকিতে কভু দেখা হয়, পরান-প্রিয়!



চাহিতে যেমন আগের দিনে তেমনি মদির চোখে চাহিও।।



যদি গো সেদিন চোখে আসে জল,



লুকাতে সে জল করিও না ছল,



যে-প্রিয় নামে ডাকিতে মোরে সে-নাম ধরে বারেক ডাকিও।।



তোমার বঁধু পাশে (হায়) যদি রয়,



মোরও প্রিয় সে, করিও না ভয়,



কহিব তা’রে, ‘আমার প্রিয়ারে আমারো অধিক ভালোবাসিও।।‌‍’



বিরহ-বিধুর মোরে হেরিয়া,



ব্যথা যদি পাও যাব সরিয়া,



রব না হ’য়ে পথের কাঁটা, মাগিব এ বর মোরে ভুলিও।।ভুলিতে পারিনে তাই আসিয়াছি পথ ভুলি

ভোলো মোর সে অপরাধ, আজ যে লগ্ন গোধূলি।



এমনি রঙিন বেলায় খেলেছি তোমায় আমায়

খুঁজিতে এসেছি তাই সেই হারানো দিনগুলি।



তুমি যে গেছ ভুলে, ছিল না আমার মনে

তাই আসিয়াছি তব বেড়া দেওয়া ফুলবনে

গেঁথেছি কতই মালা এই বাগানের ফুল তুলি

আজও হেথা গাহে গান আমার পোষা বুল্‌বুলি।



চাহ মোর মুখে প্রিয়, এস গো আরও কাছে

হয়তো সে দিনের স্মৃতি তব নয়নে আছে

হয়তো সে দিনের মতই প্রাণ উঠিবে আকুলি।।থাক্ এ গৃহ ঘিরিয়া সদা মঙ্গল কল্যাণ হে ভগবান।

দাও পুত পবিত্রতা প্রশান্তি অফুরান, হে ভগবান॥

অন্তরে দেহে দাও বিমল্-জ্যোতি

কর্মে প্রেরণা দাও ধর্মে মতি;

এ গৃহের নারী হোক পুণ্যবতী

বীরত্বে ত্যাগে হোক পুরুষ মহান; হে ভগবান॥

এ গৃহের বারি হোক নির্মল সুশীতল হে ভগবান,

এ গৃহের আলো হোক পুণ্যে সমুজ্জ্বল হে ভগবান।

সকলের সাথে হেথা প্রীতি যেন রয়

যেন নাহি থাকে হেথা রোগ শোক ভয়;

দূর কর হিংসা পাপ সংশয়

সার তব পায়ে নিবেদিত সকলের মনপ্রাণ, হে ভগবান॥বসিয়া বিজনে কেন একা মনে

পাণিয়া ভরণে চল লো গোরী

চল জলে চল কাদে বনতল

ডাকে ছল ছল জল লহরী ।।



দিন চলে যায় বলাকা পাখায়

বিহগের বুকে বিহগী লুকায়

কেদে চখা চখা মাগিছে বিদায়

বারোয়ার সুরে ঝুরে বাশরি ।।



সাঝ হেরে মুখ চাদ কুমুরে

ছায়াপথ সিথি রচি চিকুরে

নাচে ছায়া -নটি কানন-পুরে

দুলে রটপট লতা কবরী ।।



‌বেলা গেল বধু ডাকে ননদী

চ’লো জল নিতে যাবি লো যদি

কালো হয়ে আসে সুদূর নদী

নাগরিকা-সাজে সাজে নগরী ।।



মাঝি বাধে তরী সিনান-ঘাটে

ফিরিছে পথিক বিজন মাঠে

কারে ভেবে বেলা কাদিয়া কাটে

ভর আখি-জলে ঘট পাপড়ি ।।



ওগো বেদরদী ও রাঙা পায়ে

মালা হয়ে কে গো গেল জড়ায়ে

তব সাথে কবি পড়িল গায়ে

পায়ে রাখি তার না গলে পড়ি ।।মা আমি আর কি ভুলি

মাগো আমি আর কি ভুলি।

চরণ যখন ধরেছি তোর মাগো আমি আর কি ভুলি।

আমায় বহু জনম ঘুরিয়েছিস্ মা পরিয়ে চোখে মায়ার ঠুলি॥

    তোর পা ছেড়ে যে মোক্ষ যাচে,

    তুই বর্‌ নিয়ে যা তাহার কাছে

ওমা আমি যেন যুগে যুগে পাই মা প্রসাদ চরণ-ধূলি॥

মোরে শিশু পেয়ে খেল্‌না দিয়ে, রেখেছিলি মা ভুলিয়ে

এখন খেল্‌না ফেলে কোলে নিতে মাকে ডাকি দু’হাত তুলি।

    তোর ঐশ্বর্য যা কিছু মা

    দে ভক্তগণে বিলিয়ে উমা,

তোর ভিখারি এই সন্তানে দিস্ মাতৃনামের ভিক্ষাঝুলি॥সুন্দর অতিথি এসো, এসো, কুসুম-ঝরা বনপথে,



তোমার আশায় মুকুলগুলি চেয়ে আছে প্রভাত হ'তে।।



     তোমার আসার অনুরাগে



     পাতায় পাতায় শিহর লাগে



কণ্ঠে কুহুর কুজন জাগে ভাসলো আকাশ আলোর স্রোতে।।



চলতে যদি বেদনা পায় তব কোমল চরণ-কমল



বন-বীথিকার পথ-ধূলি ঝরা পল্লব পাপড়ি-দল।



     পেয়ে আজি আসার আভাস



     উতল হ'ল মন্দ বাতাস



চেয়ে আছে উদাসী আকাশ আসবে কবে সোনার রথে।।ঝর ঝর বারি ঝরে অম্বর ব্যাপিয়া



এসো এসো মেঘমালা প্রিয়া প্রিয়া।।



দূরে থেকো না এই শ্রাবণ নিশীথে



কাঁদে তব তরে পিয়াসি হিয়া।।



বিজলি খুঁজে ফেরে সুদূর আকাশে



হৃদয়ে কাঁদে প্রেম পাপিয়া পিয়া।।দুর্গম গিরি কান্তার মরু দুস্তর পারাবার হে!

লঙ্ঘিতে হবে রাত্রি নিশীথে, যাত্রীরা হুঁশিয়ার।।

দুলিতেছে তরী, ফুলিতেছে জল, ভুলিতেছে মাঝি পথ-

ছিঁড়িয়াছে পাল কে ধরিবে হাল, কার আছে হিম্মত।

কে আছো জোয়ান, হও আগুয়ান, হাঁকিছে ভবিষ্যত,

এ তুফান ভারী, দিতে হবে পাড়ি, নিতে হবে তরী পার।।

তিমির রাত্রি, মাতৃ-মন্ত্রী সান্ত্রীরা সাবধান-

যুগ-যুগান্ত সঞ্চিত ব্যথা ঘোষিয়াছে অভিযান।

ফেনাইয়া ওঠে বঞ্চিত বুকে পুঞ্জিত অভিমান,

ইহাদেরে পথে নিতে হবে সাথে, দিতে হবে অধিকার।।

অসহায় জাতি মরিছে ডুবিয়া, জানে না সন্তরণ-

কান্ডারী, আজি দেখিব তোমার মাতৃ-মুক্তি-পণ।

হিন্দু না ওরা মুসলিম-ওই জিজ্ঞাসে কোন্‌ জন,

কান্ডারী, বল, ডুবিছে মানুষ সন্তান মোর মা’র।।

গিরি-সংকট, ভীরু যাত্রীরা, গরজায় গুরু বাজ-

পশ্চাৎ পথ যাত্রীর মনে সন্দেহ জাগে আজ।

কান্ডারী, তুমি ভুলিবে কি পথ? ত্যজিবে কি পথ মাঝ?

করে হানাহানি, তবু চল টানি’-নিয়েছ যে মহাভার।।

ফাঁসির মঞ্চে গেয়ে গেল যারা জীবনের জয়গান-

আসি’ অলক্ষ্যে দাঁড়ায়েছে তারা দিবে কোন বলিদান!

আজি পরীক্ষা জাতির অথবা জাতেরে করিবে ত্রাণ,

দুলিতেছে তরী, ফুলিতেছে জল, কান্ডারী হুঁশিয়ার।।মহাবিদ্যা আদ্যাশক্তি পরমেশ্বরী কালিকা।

পরমা প্রকৃতি জগদম্বিকা, ভবানী ত্রিলোক-পালিকা।।

    মহাকালি মহাসরস্বতী,

    মহালক্ষ্মী তুমি ভগবতী

তুমি বেদমাতা, তুমি গায়ত্রী, ষোড়শী কুমারী বালিকা।।

কোটি ব্রক্ষ্মা, বিষ্ণু, রুদ্র মা মহামায়া তব মায়ায়,

সৃষ্টি করিয়া করিতেছ লয় সমুদ্রে জলবিম্ব-প্রায়।

    অচিন্ত্য পরমাত্মারূপিণী,

    সুর-নর চরাচর-প্রসবিনী।

নমস্তে শিরে অশুভ নাশিনী, তারা মঙ্গল চন্ডিকা।

নমস্তে শিরে অশুভ নাশিনী, তারা মঙ্গল সাধিকা।।আমি সূর্যমুখী ফুলের মত দেখি তোমায় দূর থেকে

দলগুলি মোর রেঙ্গে ওঠে তোমার হাসির কিরণ মেখে ।।

দেখি তোমায় দূর থেকে …

নিত্য জানাই প্রেম-আরতি

যে পথে, নাথ তোমার গতি

ওগো আমার ধ্রুব-জ্যোতি

সাধ মেটে না তোমায় দেখে ।।

দেখি তোমায় দূর থেকে …



জানি, তুমি আমার পাওয়ার বহু দূরে, হে দেবতা !

আমি মাটির পূজারিণী, কেমন করে জানাই ব্যথা ।

সারা জীবন তবু, স্বামী

তোমার ধ্যানেই কাঁদি আমি

সন্ধ্যাবেলায় ঝরি যেন তোমার পানে নয়ন রেখে ।।

দেখি তোমায় দূর থেকে

আমি সূর্যমুখী ফুলের মত দেখি তোমায় দূর থেকে

দলগুলি মোর রেঙ্গে ওঠে তোমার হাসির কিরণ মেখে ।।

দেখি তোমায় দূর থেকে …তোরা বলিস্ লো সখি, মাধবে মথুরায়

কেমনে রাধার কাঁদিয়া বরষ যায়॥

খর-বৈশাখে কি দাহন থাকে বিরহিণী একা জানে

ঘৃত-চন্দন পদ্ম পাতায় দারুণ দহন-জ্বালা না জুড়ায়

‘ফটিক জলে’র সাথে আমি কাঁদি চাহিয়া গগন-পানে।

জ্বালা না জুড়ায় গো –

হরি-চন্দন বিনা ঘৃত-চন্দনে জ্বালা না জুড়ায় গো

শ্যাম-শ্রীমুখ-পদ্ম বিনা পদ্ম পাতায় জ্বালা না জুড়ায়॥

বরষায় অবিরল ঝর ঝর ঝরে জল জুড়াইল জগতের নারী

রাধার গলার মালা হইল বিজলি-জ্বালা তৃষ্ণা মিটিল না তা’রি!

সখি রে, তৃষ্ণা মিটিল না তা’রি।

প্রবাসে না যায় পতি সব নারী ভাগ্যবতী বন্ধু রে বাহুডোরে বাঁধে

ললাটে কাঁকন হানি’ একা রাধা অভাগিনী প্রদীপ নিভায়ে ঘরে কাঁদে।

জ্বালা তা’র জুড়ালো না জলে গো

শাওনের জলে তা’র মনের আগুন দ্বিগুণ জ্বলে গো

কৃষ্ণ-মেঘ গেছে চ’লে, অকরুণ অশনি হানিয়া হিয়ায় (সখি)॥

আশ্বিনে পরবাসী প্রিয় এলো ঘরে গো মিটিল বধূর মন-সাধ (সখি রে)

রাধার চোখের জলে মলিন হইয়া যায় কোজাগরী চাঁদ (মলিন হইয়া যায় গো)।

আগুন জ্বালালে শীত যায় নাকি রাধার কি হ’ল হায়

বুক ভরা তার জ্বলিছে আগুন তবু শীত নাহি যায়।

যায় না, যায় না আগুন জ্বলে –

বুকের আগুন জলে, তবু শীত যায় না, যায় না,

শীত যদি বা যায় নিশীথ না, যায় গো

যায় না, যায় না, রাধার যে কি হ’ল হায়॥

কলিয়া কৃষ্ণ-ছূড়া, ছড়ায়ে ফাগের গুঁড়া আসিল বসন্ত

রাধা-অনুরাগে রেঙে কে ফাগ খেলিবে গো, নাই ব্রজ-কিশোর দুরন্ত।

মাধবী-কুঞ্জে কুহু কুহরিছে মুহুমুহু ফুল-দোলনায় সবে দোলে,

এ মধু মাধবী রাতে রাধার মাধব নাই

দুলিবে রাধা কার কোলে সখি রে -  রাধা দোলে কার কোলে গো

শ্যাম-বল্লভ বিনা রাধা দোলে কার কোলে গো, বল্ সখি, দোলে কার কোলে।

ফুল-দোলে দোলে সবে পিয়াল-শাখে

রাধার প্রিয়া নাই, বাহু দু’টি দিয়া বাঁধিবে কাহাকে,

ঝরা-ফুল-সাথে রাধা ধূলাতে লুটায়॥পদ্মার ঢেউ রে–

মোর শূণ্য হৃদয় পদ্ম নিয়ে যা যারে

এই পদ্মে ছিল রে যার রাঙ্গা পা

আমি হারায়েছি তা’রে ॥



মোর পরান বঁধু নাই,

পদ্মে তাই মধু নাই–নাই রে–

বাতাস কাঁদে বাইরে–

সে সুগন্ধ নাই রে–

মোর রূপের সরসীতে আনন্দ-মৌমাছি

নাহি ঝঙ্কারে ॥



ও পদ্মা রে ঢেউয়ে তোর ঢেউ ওঠায় যেমন চাঁদের আলো

মোর বঁধুয়ার রূপ তেমনি ঝিল্‌মিল ঝিল্‌মিল করে কৃষ্ণ-কালো

সে প্রেমের ঘাটে ঘাটে বাঁশী বাজায়

যদি দেখিস্‌ তারে–দিস্‌ এই পদ্ম তার পায়

বলিস্‌ কেন বুকে আশার দেয়ালী জ্বালিয়ে

ফেলে গেল চির-অন্ধকারে ।।



পদ্মার ঢেউ রে

মোর শূণ্য হৃদয় পদ্ম নিয়ে যা যারে ॥

এই পদ্মে ছিল রে যার রাঙ্গা পা

আমি হারায়েছি তারে ॥ফিরে ফিরে কেন তারই স্মৃতি



মোরে কাঁদায় নিতি যে ফিরিবে না আর।



ফিরায়েছি যা’য় কাঁদাইয়া হায়



সে কেন কাঁদায় মোরে বারেবার।।



তারই দেওয়া ফুলমালা, যারে দলিয়াছি পায়



সেই ছিন্নমালা কুড়ায়ে নিরালা আজি রাখি হিয়ায়।



বারে বারে ডাকি প্রিয় নাম ধ’রে তা’র।।



হানি’ অবহেলা যারে দিয়েছি বিদায়



আজি তারি স্মৃতি, সে কোথায় সে কোথায়।



জ্বালি’ নয়ন-প্রদীপ জাগি বাতায়নে



নিশি ভোর হয়ে যায় বৃথা জাগরণে



আজি স্বর্গ শূন্য মোর তারি বিহনে



কাঁদি আকাশ বাতাস মোর করে হাহাকার।।না মিটিতে সাধ মোর নিশী পোহায়

গভীর আঁধার ছেয়ে আজো হিয়ায়

আমার নয়ন ভরে এখও শিশির ঝরে

এখনও বাহুর পরে বধু ঘুমায়

এখনও কবরী মূলে কুসুম পড়েনি ঢুলে

এখনও পড়েনি খুলে মালা খোঁপায়

নিভায়ে আমার বাতি পোহালো সবার রাতি

নিশী জেগে মালা গাথি প্রাতে শুকায়আর্‌শিতে তোর নিজের রূপই দেখিস চেয়ে' চেয়ে'



আমায় চেয়ে দেখিস না তাই রূপ-গরবী মেয়ে।



           ওলো রূপ-গরবী মেয়ে।।



     নাইতে গিয়ে নদীর জলে



     দেরি করিস নানান ছলে



ওরে   ভাবিস তোরে দেখতে কখন আসবে জোয়ার ধেয়ে।।



     চাদেঁর সাথে মিলিয়ে দেখিস চাঁদপানা মুখ তোর



     ভাবিস তুই-ই আসল শশী চাঁদ যেন চকোর



           ওলো চাঁদ যেন চকোর।



     বনের পতে ।অণশণৈ



     দাড়িয়েঁ থাকিস অকারণে



ওরে   ভাবিস তোরে দেখেই বুঝি বিহগ ওঠে গেয়ে'।দোলে বন-তমালের ঝুলনাতে কিশোরী-কিশোর



চাঁদে দুঁহু দোঁহার মুখপানে চন্দ্র ও চকোর,



যেন চন্দ্র ও চকোর প্রেম-আবেশে বিভোর।।



মেঘ-মৃদঙ বাজে সেই জূরণৈল ছন্দে



রিম ঝিম বারিধারা ঝরে আনন্দে



হেরিতে যুগল শ্রীমুখ চন্দে



গগনে ঘেরিয়া এলো ঘন-ঘটা ঘোর।।



নব নীরদ দরশনে চাতকিনী প্রায়



ব্রজ-গোপিনী শ্যমরূপে তৃষ্ণা মিটায়



গাহে বন্দনা-গান দেব-দেবী অলকায়



ঝরে বৃষ্টিতে সৃষ্টির প্রেমাশ্রু-লোর।।তরুণ প্রেমিক প্রণয় বেদন জানাও জানাও বেদিল প্রিয়ায়।

ওগো বিজয়ী নিখিল হৃদয় কর কর জয় মোহন মায়ায়।।

নহে ঐ এক হিয়ার সমান হাজার কাবা হাজার মস্‌জিদ;

কি হবে তোর কাবার খোঁজে, আশয় খোঁজ তোর হৃদয় ছায়ায়।।

প্রেমের আলোয় যে দিল্‌ রোশন, যেথায় থাকুক সমান তাহার —

খোদার মস্‌জিদ মুরত–মন্দির ঈসাই–দেউল ইহুদ–খানায়।।

অমর তার নাম প্রেমের খাতায় জ্যোতির্লেখায় রবে লেখা,

দোজখের ভয় করে না সে, থাকে না সে বেহেশ্‌ত্‌ আশায়।।টিকি আর টুপিতে লেগেছে দ্বন্দ্ব বচন যুদ্ধ ঘোর

কে বড় কে ছোট চাই মীমাংসা, কার আছে কর-জোর॥



টিকি বলে শিরে আমি বিরাজিলে হয় আহা কিবা শোভা।

যেন প্রকান্ড কুষ্মান্ডের বৃন্তটি মনোলোভা।

এ যে চতুর্বর্গ ফলেরি বোঁটা।

শুনে টুপি ফিক্ ক’রে হেসে বল্লেঃ ‘ভায়া, শিরে বিরাজ করবার

শোভার কথা যদি বল তো ও বড়াই আমারি মুখে মানায়,

ও বড়াই আমার মুখে মানায়।’

আমি বাঁকা হয়ে যবে শিরে বসি, দেখে বিবিরা মূর্ছা যায়॥



টিকি বলে, মোরে বলে চৈতন্ কভু বা আর্কফলা

আর আমারি প্রসাদে প্রণামীটা মেলে দুটি বেলা চাল-কলা॥

(মেলে দাদা) দুটি বেলা চাল-কলা॥



[শুনে বাদশাহী চালে টুপি বল্লেঃ ‘আরে তোবা তোবা

চাল আর কলা? ওসব আবার খাদ্য নাকি হে? এ্যাঁ?]

বাদশাহী চালে টুপি বলে ওসব খাদ্য নাকি?

দেখো, আমারি দোয়ায়, আহা তোফা জুটে যায়, গোস্ত ও রামপাখি।



টিকি বলে মিয়া, আমার কৃপায় স্বর্গে free pass মেলে

(আর) আমারঃ through দিয়ে মগজে বুদ্ধি electricity খেলে

মিয়া আমার কৃপায় স্বর্গে free pass মেলে।

এ যে পারে যাবার টিকিট - শুধু টিকিট নয়।

[শুনে টুপি রেগে কাঁই, বল্লেঃ]

বেহেশ্‌তে মোর একচেটে অধিকার

কাফেরের তরে no admission খোদার ইস্তাহার।



(এই রূপে) ক্রমশঃ তর্ক বাড়িল ভীষণ বচনে বেজায় দড়,

এ উহারে কয় মোর ঠাঁই উঁচু তুমি বাপু স’রে পড়॥

সহসা মুন্ড ছিন্ন হইল শক্র কৃপাণ ঘায়।

টুপি আর টিকি একই সঙ্গে ভূঁয়ে গড়াগড়ি যায়॥নাম মুহাম্মদ বোল রে মন, নাম আহেম্মদ বোল

যে নাম নিয়ে চাঁদ সিতারা আসমানে খায় দোল।।



পাতায় ফুলে যে নাম আঁকা

ত্রিভুবনে যে নাম মাখা।

যে নাম নিয়ে হাসীন ঊষার রাঙ্গে রে কপোল।।



যে নাম গেয়ে ধায়রে নদী

যে নাম সদা গায় জলধি।

যে নাম বহে নিরবধি,

যে নাম বহে নিরবধি পবন হিল্লোল।।



যে নাম রাজে মরু সাহারায়

যে নাম বাজে শ্রাবন- ধারায়

যে নাম চাহে কাবার মসজিদ,

যে নাম চাহে কাবার মসজিদ মা আমিনার কোল।।নিরুদ্দেশের পথে আমি হারিয়ে যাদি যাই



     নিত্য নূতন রূপে আবার আসবো এই হেথাই।।



     চাঁদনী রাতের বাতায়নে, রইবে চেয়ে উদাস মনে



     বলবো আমি হারাইনি গো, নাই ভাবনা নাই



     আকাশ থেকে তারার চোখে তোমার পানে চাই।।



তুমি   আকুল হয়ে ফিরবে কেঁদে যে বনপথ বেয়ে'



     ঝরা মুকুল হয়ে আমি সে পথ দেব ছেয়ে।



তোমায়ভালোবেসে সাধ মেটেনি স্বামী



     মরেও মরতে পারব না তাই আমি



     দূরে গিয়ে দেখবো তোমায় কাছে যদি পাই।।বঁধু তোমার আমার এই যে বিরহ

এক জনমের নহে ।

তাই যত আছে পাই তত এ হিয়ায়

কি যেন অভাব রহে ।।



বারে বারে মোরা কত সে ভুবনে আসি

নিমেষে দুইজনে ভালবাসি,

দলিয়া সহসা মিলনের সেই মালা

চলিয়া গিয়াছি দোহে ।।



আমরা বুঝি গো বাঁধিব না ঘর , অভিশাপ বিধাতার ,

শুধু চেয়ে থাকি কেঁদে কেঁদে ডাকি চাঁদ আর পারাবার ।



মোদের জীবন মঞ্জরী দুটি হায়

শতবার ফোটে শতবার ঝরে যায় ,

বঁধু আমি কাঁদি ব্রজে তুমি কাঁদ মধুরায় ,

মাঝে অপার যমুনা বহে ।।মোর প্রিয়া হবে এসো রাণী,

দেব খোঁপায় তারার ফুল ।

কর্ণে দোলাব তৃতীয়া তিথির,

চৈতী চাঁদের দুল ।



কন্ঠে তোমার পরাবো বালিকা,

হংস-সারির দুলানো মালিকা ।

বিজলী জরীণ ফিতায় বাঁধিব,

মেঘ রং এলো চুল ।



জ্যোছনার সাথে চন্দন দিয়ে

মাখাব তোমার গায়,

রামধনু হতে লাল রং ছানি,

আলতা পরাব পায় ।

আমার গানের সাত-সুর দিয়া,

তোমার বাসর রচিব প্রিয়া ।

তোমারে ঘেরিয়া গাহিবে আমার,

কবিতার বুলবুল ।।স্বপনেএসেছিল মৃদু-ভাষিণী



মৃদু-ভাষিণী মধু-হাসিনী।



রূপের তৃষা মোর রূপ ধ'রে এসেছিল



কল্পনা মনোবন-বাসিনী।।



যে পরম সুন্দর আছে মোর অন্তরে



তারি অভিসারে আসে উদাসিনী।।এ–কূল ভাঙে ও–কূল গড়ে এই তো নদীর খেলা।

সকাল বেলার আমির, রে ভাই (ও ভাই) ফকীর, সন্ধ্যাবেলা।।

সেই নদীর ধারে কোন্‌ ভরসায় বাঁধলি বাসা,

ওরে বেভুল, বাঁধলি বাসা কিসের আশায়?

যখন ধরল ভাঙন পেলি নে তুই পারে যাবার ভেলা।

এই তো বিধির খেলা রে ভাই এই তো বিধির খেলা।।

এই দেহ ভেঙ্গে হয় রে মাটি,

মাটিতে হয় দেহ যে কুমোর গড়ে সেই দেহ,

তার খোঁজ নিল না কেহ (রে ভাই)।

রাতে রাজা সাজে নাচমহলে

দিনে ভিক্ষা মেগে বটের তলে

শেষে শ্মশান ঘাটে গিয়ে দেখে সবাই মাটির ঢেলা

এই তো বিধির খেলা রে ভাই ভব নদীর খেলা।।খেলিছ এ বিশ্ব লয়ে

বিরাট শিশু আনমনে।

প্রলয় সৃষ্টি তব পুতুল খেলা

নিরজনে প্রভু নিরজনে।।



শূণ্যে মহা আকাশে

তুমি মগ্ন লীলা বিলাসে

ভাঙ্গিছ গড়িছ নীতি ক্ষণে ক্ষণে

নিরজনে প্রভু নিরজনে।।



তারকা রবি শশী খেলনা তব হে উদাসী

পড়িয়া আছে রাঙা পায়ের কাছেরাশি রাশি।



নিত্য তুমি হে উদার

সুখে-দুখে অবিকার।

হাসিছ খেলিছ তুমি আপন সনে

নিরজনে প্রভু নিরজনে।।নতুন পাতার নূপুর বাজে দখিনা বায়ে

কে এলে গো, কে এলে গো চপল পায়ে।।

ছায়া-ঢাকা আমের ডালে চপল আঁখি

উঠ্‌ল ডাকি' বনের পাখি — উঠ্‌ল ডাকি'।

নতুন চাঁদের জোছনা মাখি সোনাল শাখায় দোল দুলায়ে

কে এলে গো, কে এলে গো চপল পায়ে।।

সুনীল তোমার ডাগর চোখের দৃষ্টি পিয়ে

সাগর দোলে, আকাশ ওঠে ঝিল্‌মিলিয়ে।

পিয়াল বনে উঠল বাজি তোমার বেণু

ছড়ায় পথে কৃষ্ণচূড়া পরাগ-রেণু।

ময়ূর-পাখা বুলিয়ে চোখে কে দিলে গো ঘুম ভাঙায়ে।

কে এলে গো চপল পায়ে।।আমি চাঁদ নহি, চাঁদ নহি অভিশাপ



শূন্য হৃদয়ে আজো নিরাশায় আকাশে করি বিলাপ।।



     শত জনমের অপূর্ণ সাধ ল'য়ে



আমি  গগনে কাদিঁ গো ভুবনের চাঁদ হয়ে



জোছনা হইয়া ঝরে গো আমার অশ্রু বিরহ-তাপ।।



কলঙ্কহয়ে বুকে দোলে মোর তোমার স্মৃতির ছায়া



এত জোছনায় ঢাকিতে পারিনি তোমার মধুর মায়া।



     কোন সে সাগর মন্থন শেষে মোরে



     জড়াইয়া যেন উঠেছিলে প্রেমভরে



হায়    তুমি গেছ চলে বুকে তবু দোলে তব অঙ্গের ছাপ।।ওগো মা - ফাতেমা ছুটে আয়, তোর দুলালের বুকে হানে ছুরি।

দীনের শেষে বাতি নিভিয়া যায় মাগো, বুঝি আঁধার হ’ল মদিনা-পুরী ॥

কোথায় শেরে খোদা, জুলফিকার কোথা,

কবর ফেঁড়ে এসো কারবালা যথা –

তোমার আওলাদ বিরান হ’ল আজি, নিখিল শোকে মরে ঝুরি’ ॥

কোথায় আখেরী নবী, চুমা খেতে তুমি, যে গলে হোসেনের

সহিছ কেমনে? সে গলে দুশমন হানিছে শমসের।

রোজ্‌হাশরে নাকি কওসরের পানি

পিয়াবে তোমরা গো গোনাহ্‌গারে আনি,

দেখ না কি চেয়ে, দুধের ছেলেমেয়ে পানি বিহনে মরে পুড়ি ॥পরজনমে যদি আসি এ ধরায়।



ক্ষণিক বসন্ত যেন না ফুরায়।।



মিলনে নাহি যেন রহে অবসাদ১



ক্ষয় নাহি হয় যেন চৈতালি-চাঁদ,



কণ্ঠ-লগ্ন মোর প্রিয়ার বাহু



খুলিয়া২ না পড়ে যেন, নিশি না পোহায়।।



বাসি নাহি হয় যেন রাতের মালা,



ভরা থাকে যৌবন-রস-পেয়ালা।



জীবনে না রহে যেন মরণ-স্মৃতি



পুরাতন নাহি হয় প্রেম-প্রীতি,



রবে অভিমান রহিবে না বিরহ,



ফিরে যেন আসে প্রিয়া মাগিয়া বিদায়।।আমি চিরতরে দূরে চলে যাব তবু আমারে দেব না ভুলিতে
আমি বাতাস হইয়া জড়াইব কেশ বেণী যাবে যবে খুলিতে।।
তোমার সুরের নেশায় যখন
ঝিমাবে আকাশ কাঁদিবে পবন
রোদন হইয়া আসিব তখন তোমার বক্ষে দুলিতে।।
আসিবে তোমার পরমোৎসব – কত প্রিয়জন কে জানে,
মনে প’ড়ে যাবে কোন্‌ সে ভিখারি পায়নি ভিক্ষা এখানে।
তোমার কুঞ্জ-পথে যেতে হায়
চমকি’ থামিয়া যাবে বেদনায়
দেখিবে কে যেন ম’রে মিশে আছে তোমার পথের ধূলিতে।।ক্ষীণ তনু যৌবন ভার বইতে নারি



ধীরে চল গোরী ধীরে ধীরে



টলে চিকন কাঁখে ভরা গাগরি ভরে তায় ঘাঘরি।



দেহ টুটে না যায় যেন নাগরি



নীল চোলি ভিজিয়া না যায় নীরে।।



কঠিন ধরা হানে বেদনা কোমল পায়ে



মুছায়ে দিব ব্যথা ব’স এ বকুল ছায়ে



‘না’বলি মুচকিয়া হেসো না ফিরে ফিরে।।



দাঁড়ায়ে কত পথিক বহিতে সই ভার তব



যদি চাহ গো সখি ভার তব আমি লব



দাও আমারে ঠাঁই, তব ঐ তনুর তীরে।।প্রজাপতি! প্রজাপতি!

কোথায় পেলে ভাই এমন রঙ্গীন পাখা,

টুকটুকে লাল–নীল ঝিলিমিলি আঁকা–বাঁকা।।

	তুমি টুলটুলে বন-ফুলে মধু খাও

	মোর বন্ধু হয়ে সেই মধু দাও

ওই পাখা দাও সোনালী –রূপালী পরাগ মাখা।।

মোর মন যেতে চায় না পাঠশালাতে

প্রজাপতি! তুমি নিয়ে যাও সাথী ক’রে তোমার সাথে।

	তুমি হাওয়ায় নেচে নেচে যাও

আজতোমার মত মোরে আনন্দ দাও

এই জামা ভাল লাগে না, দাও জামা ছবি–আঁকা।।নয়ন ভরা জল গো তোমার আঁচল ভরা ফুল

ফুল নেব না অশ্রু নেব ভেবে হই আকুল।।



ফুল যদি নিই তোমার হাতে

জল রবে গো নয়ন পাতে

অশ্রু নিলে ফুটবে না আর প্রেমের মুকুল।।



মালা যখন গাঁথ তখন পাওয়ার সাধ যে জাগে

মোর বিরহে কাঁদ যখন আরও ভালো লাগে।



পেয়ে তোমায় যদি হারাই

দূরে দূরে থাকি গো তাই

ফুল ফোটায়ে যায় গো চলে চঞ্চল বুলবুল।।কেন আসিলে ভালোবাসিলে দিলে না ধরা জীবনে যদি।

বিশাল চোখে মিশায়ে মরু চাহিলে কেন গো বে–দরদী।।

		ছিনু অচেতন আপনা নিয়ে

		কেন জাগালে আঘাত দিয়ে

তব আঁখিজল সে কি শুধু ছল একি মরু হায় নহে জলধি।।

ওগো কত জনমের কত সে কাঁদন করে হাহাকার বুকেরি তলায়

ওগো কত নিরাশায় কত অভিমান ফেনায়ে ওঠে গভীর ব্যথায়।

মিলন হবে কোথায় সে কবে কাঁদিছে সাগর স্মরিয়া নদী।।হেরেমের বন্দিনী কাঁদিয়া ডাকে তুমি শুনিতে কি পাও?



আখেরি নবী প্রিয় আল-আরবি বারেক ফিরে চাও।।



পিঁজরার পাখি সম অন্ধকারায়



বন্ধ থাকি' এ জীবন কেটে' যায়;



কাঁদে প্রাণ ছুটে যেতে তব মদিনায়



     মরণের এই জিঞ্জির খুলে' দাও।।



ফতেমার মেয়েদের হেরি' আঁখি-নীর



বেহেশতে কেমনে আছ তুমি থির!



যেতে নারি মসজিদে শুনিয়া আজান,



বাহিরে ওয়াজ হয়, ঘরে কাঁদে প্রাণ



ঝুটা এই বোরখার হোক অবসান-



     আঁধারে হেরেমে আশা-আলোক দেখাও।।মদির আঁখির সুধায় সাকি      ডুবাও আমার এ তনু মন



আজিকে তোমায় ও আমায়     বেদনার বাসর জাগরণ।



মঙ্গালস ও আঁখি তব,        সাকি, দিল দোলা প্রাণে।।



বাদল-ছাওয়া এ গুল-বাগিচায়  বুলবুল কাঁদে গজল গানে।।



গোলাবী গুলের নেশা         ছিল মোর ফুলেল ফাগুনে।



শুকায়ে গিয়াছে ফুলবন,       নাই গোলাব গুলিস্তানে।।



শুনি, সাকি তোমার কাছে      ব্যথা ভোলার দারু আছে-



হিয়া কোন অমিয়া যাচে       জান তুমি, খোদা জানে।।



দুখের পশরা লয়ে           বিফল কাঁদিয়া বৃথা (সাকি)।



সকলি গিয়াছে যখন         যাক ঈমান শ্যরাব পানে।।হলুদ গাঁদার ফুল, রাঙা পলাশ ফুল

এনে দে এনে দে নৈলে রাঁধব না, বাঁধব না চুল।

কুস্‌মী-রঙ শাড়ি, চুড়ি বেলোয়ারি

কিনে দে হাট থেকে, এনে দে মাঠ থেকে

বাবলা ফুল, আমের মুকুল, নৈলে রাঁধব না, বাঁধব না চুল।।

তুর্‌কুট্‌ পাহাড়ে শাল-বনের ধারে বস্‌বে মেলা আজি বিকাল বেলায়,

দলে দলে পথে চলে সকাল হতে বেদে-বেদেনী নূপুর বেঁধে পায়

যেতে দে ওই পথে বাঁশি শুনে’ শুনে’ পরান বাউল

নৈলে রাঁধব না, বাঁধব না চুল।।

পলার মালা নাই কী যে করি ছাই,

খুঁজেএনে দে এনে দে রে সিঁয়া-কূল

নৈলে রাঁধব না, বাঁধব না চুল।।ধূলি-পিঙ্গল জটাজুট মেলে।

	আমার প্রলয় সুন্দর এলে॥

	পথে-পথে ঝরা কুসুম ছাড়ায়ে

	রিক্ত শাখায় কিশলয় জড়ায়ে,

	গৈরিক উত্তরী গগনে উড়ায়ে —

	রুদ্ধ ভবনের দুয়ার ঠেলে॥

	বৈশাখী পূর্ণিমা চাঁদের তিলক

		তোমারে পরাব,

মোর 	অঞ্চল দিয়া তব জটা নিঙাড়িয়া

		সুরধুনী ঝরাব।

	যে-মালা নিলে না আমার ফাগুনে

	জ্বালা তারে তব রূপের আগুনে,

	মরণ দিয়া তব চরণ জড়াব

	হে মোর উদাসীন, যেয়ো না ফেলে॥দক্ষিণ সমীরণ সাথে বাজো বেণুকা।

মধু-মাধবী সুরে চৈত্র-পূর্ণিমা রাতে, বাজো বেণুকা।।

বাজো		শীর্ণা-স্রোত নদী-তীরে

		ঘুম যবে নামে বন ঘিরে’

যবে		ঝরে এলোমেলো বায়ে ধীরে ফুল-রেণুকা।।

		মধু মালতী-বেলা-বনে ঘনাও নেশা

		স্বপন আনো জাগরণে মদিরা মেশা।

			মন যবে রহে না ঘরে

			বিরহ-লোকে সে বিহরে

		যবে নিরাশার বালুচরে ওড়ে বালুকা।।আমি  কুল ছেড়ে চলিলাম ভেসে বলিস ননদীরে সই, বলিস ননদীরে।



     শ্রীকৃষ্ণ নামের তরণীতে প্রেম-যমুনার তীরে বলিস ননদীরে



                     স্ই, বলিস ননদীরে।।



     সংসারে মোর মন ছিল না, তবু মানের দায়ে



আমি  ঘর করেছি সংসারেরি শিকল বেঁধে পায়ে



     শিকলি-কাটা পাখি কি আর পিঞ্জরে সই ফিরে।।



     বলিস গিয়ে কৃষ্ণ নামের কলসি বেঁধে গলে



     হুবেছে রাই কলঙ্কিনী কালিদহের জলে।



     কলঙ্কেরই পাল তুলে সই, চললেম অকূল-পানে



     নদী কি সই, থাকতে পারে সাগর যখন টানে।



     রেখে গেলাম এই গোকুলে কুলের বৌ-ঝিরে।।হেরা হতে হেলে দুলে

নুরানী তনু ও কে আসে হায়

সারা দুনিয়ার হেরেমের পর্দা

খুলে খুলে যায়

সে যে আমার কামলিওয়ালা, কামলিওয়ালা।।



তার ভাবে বিভোল রাঙ্গা পায়ের তলে

পর্বত জঙ্গল টলমল টলে।



খোরমা খেজুর বাদাম জাফরানী ফুল।

ঝরে ঝরে যায়।।

সে যে আমার কামলিওয়ালা, কামলিওয়ালা।



আসমানে মেঘ জ্বলে ছায়া দিতে

পাহাড়ের আসু গলে ঝর্ণার পানিতে।



বিজলী চায় মালা হতে

পূর্ণিমা চাঁদ তাঁর মুকুট হতে চায়।

সে যে আমার কামলিওয়ালা, কামলিওয়ালা।।(মা) আয় মা উমা! রাখ্‌ব এবার ছেলের সাজে সাজিয়ে তোরে।



(ওমা) মা’র কাছে তুই রইবি নিতুই, যাবি না আর শ্বশুর ঘরে।।



মা হওয়ার মা কী যে জ্বালা



বুঝবি না তুই গিরি-বালা



তোরে না দেখলে শূন্য এ বুক কী যে হাহাকার করে।।



তোরে টানে মা শঙ্কর-শিব আসবে নেমে জীব-জগতে,



আনন্দেরই হাট বসাব নিরানন্দ ভূ-ভারতে।



না দেখে যে মা, তোর লীলা



হ’য়ে আছি পাষাণ-শীলা



আয় কৈলাসে তুই ফির্‌বি নেচে বৃন্দাবনের নূপুর প’রে।।পরদেশি বঁধুয়া, এলে কি এতদিনে



আসিলে এতদিন কেমনে পথ চিনে।।



তোমারে খুঁজিয়া কত রবি-শশী



অন্ধ হইল প্রিয় নিভিল তিমিরে



তব আশে আকাশ-তারা দ্বীপ জ্বালি'



জাগিয়াছে নিশি ঝুরিয়া শিশিরে।



শুকায়েছে স্বরগ দেবতা তোমা বিনে।।



কত জনম ধরি' ছিলে বল পাসরি'



এতদিনে বাঁশরি বাজিল কি বিপিনে।।এলো এলো রে বৈশাখী ঝড় এলো এলো রে,

ঐ বৈশাখী ঝড় এলো এলো মহীয়ান সুন্দর।

পাংশু মলিন ভীত কাঁপে অম্বর চরাচর থরথর।।

ঘনবন–কুন্তলা বসুমতী সভয়ে করে প্রণতি,

সভয়ে নত চরণে ভীতা বসুমতী।

সাগর তরঙ্গ মাঝে তারি মঞ্জীর যেন বাজে বাজে রে

পায়ে গিরি–নির্ঝর–ঝরঝর ঝরঝর।।

ধূলি–গৈরিক নিশান দোলে ঈশান গগন চুম্বী,

ডম্বরু ঝল্লরী ঝাঁঝর ঝনঝন বাজে

এলো ছন্দ বন্ধন–হারা এলো রে

এলো মরু–সঞ্চর বিজয়ী বীরবর।।পরদেশি মেঘযাও রে ফিরে।

	বলিও আমার পরদেশি রে।।

	সে দেশে যবে বাদল ঝরে

	কাঁদে না কি প্রাণ একেলা ঘরে,

বিরহ ব্যথা নাহি কি সেথা বাজে না বাঁশি নদীর তীরে।।

বাদল রাতে ডাকিলে পিয়া ‘পিয়া পিয়া পাপিয়া’,

বেদনায় ভ’রে ওঠে না কি রে কাহারো হিয়া।

	ফোটে যবে ফুল, ওঠে যবে চাঁদ

	জাগে না সেথা কি প্রাণে কোন সাধ,

দেয় না কেহ গুরুগঞ্জনা সে দেশে বুঝি কুলবতী রে।।আমায় নহে গো ভালোবাসো শুধু

ভালোবাসো মোর গান

বনের পাখিরে কে চিনে রাখে

গান হলে অবসান ।



চাঁদেরে কে চায় জোসনা সবাই যাচে

গীত শেষে বীণা পড়ে থাকে ধূলি মাঝে

তুমি বুঝিবে না

আলো দিতে কত পোড়ে

কত প্রদীপের প্রাণ ।



যে কাটা লতার আখিঁজল

ফুল হয়ে উঠে ফুটে

ফুল নিয়ে তার দিয়েছো কি কিছু

শূন্য পত্র পুটে ।



সবাই তৃষ্ণা মেটায় নদীর জলে

কি তৃষা জাগে সে নদীর হিয়া তলে

বেদনার মহা সাগরের কাছে করো সন্ধান ।আধখানা চাঁদ হাসিছে আকাশে

	আধখানা চাঁদ নিচে

	প্রিয়া তব মুখে ঝলকিছে

গগনে জ্বলিছে অগণন তারা

	দু’টি তারা ধরণীতে

	প্রিয়া তব চোখে চমকিছে।।

তড়িৎ-লতার ছিঁড়িয়া আধেকখানি

জড়িত তোমার জরীণ ফিতায় রানী!

অঝোরে ঝরিছে নীল নভে বারি

	দুইটি বিন্দু তারি

	প্রিয়া তব আঁখি বরষিছে।।

মধুর কণ্ঠে বিহগ বিলাপ গাহে,

গান ভুলি’ তা’রা তব অঙ্গনে চাহে,

তাহারও অধিক সুমধুর সুর তব

	চুড়ি কঙ্কনে ঝনকিছে।।দাও দাও দরশন পদ্ম-পলাশ লোচন,

    কেঁদে দু’ নয়ন হ’ল অন্ধ।

আকাশ বাতাস ঘেরা, তব ও মন্দির বেড়া

    আর কতকাল রবে বন্ধ॥

পাখি যেমন সন্ধ্যাকালে, বন্ধু-স্বজন পালে পালে

উড়ে এসে ব’সেছিল ডালে হে।

রাত পোহালে একে এক, উড়ে গেল দিগ্বিদিকে,

    প’ড়ে আছি একা নিরানন্দ।

টুটিল বাঁধন মায়ার, কবে শুনিব এবার

    ও রাঙা চরণ নূপুর ছন্দ॥

দুখ-শোক রৌদ্রজলে, ফেলে মোরে পলে পলে

    ছলিতেছ হরি কত ছল হে

জীবনের বোঝা প্রভু, বহিতে কি হবে তবু

    সহিতে পারি না আর দ্বন্দ্ব।

মরণের সোনার ছোঁওয়ায়, ডেকে লও ও রাঙা পায়

    দেখাও এবার মুখ-চন্দ॥আমি গরবিনী মুসলিম বালা



সংসার সাহারাতে আমি গুলে লালা।।



জ্বালায়েছি বাতি (আমি) আঁধার কাবায়



এনেছি খুশির, ঈদে শিরনির থালা।।



আনিয়াছি ঈমান প্রথম আমি



আমি দিয়াছি সবার আগে মোহাম্মদে মালা।।



কত শত কারবালা বদরের রণে



বিলায়ে দিয়াছি স্বামী-পুত্র স্বজনে;



জানে গ্রহ-তারা জানে আল্লাহ তালা।।চক্র সুদর্শন ছোড়কে মোহন তুম ব্যনে বনওয়ারী।



ছিন লিয়ে হ্যয় গদা-পদম্‌ সব মিল করকে ব্রজনারী।।



ছার ভুজা আব দো বনায়ে



ছোড়কে বৈকুণ্ঠ ব্রিজ মে আয়ে,



রাস রচায়ে ব্রিজ্‌কে মোহন ব্যন্ গ্যয়ে মুরলী-ধারী।।



সত্যভামাকো ছোড়কে আয়ে



রাধা প্যারী সাথমে লায়ে,



বৈতরণী কো ছোড়কে ব্যন গ্যয়ে যমুনাকে তটচারী।।সাধ জাগে মনে পর-জীবনে



(আমি) তব কপোলে যেন তিল হই।



ভালবাসিয়া মোরে দিল্‌ দিবে তুমি



(যেন) আমি তোমার মত বে-দিল্‌ হই।।



মোর দেওয়া যে হার নিলে না অকরুণা



(যেন) হয়ে সে হার তব বক্ষে রই।।



যাহারে ভালবেনে তুমি চাহ না মোরে



মরিয়া আসি যেন তাহারি রূপ ধ’রে



(তুমি) হার মানিবে আমি হ’ব জয়ী।।



হৃদি নিঙাড়ি মম আল্‌তা হব পায়ে



অধরে হব হাসি রূপ-লাবনি গায়ে



আমার যাহা কিছু তোমাতে হবে হারা



(প্রিয়) তুমি জানিবে না আমা বৈ।।তোমায় আমায় মিল খেয়েছে ও প্রেয়সী রাজ-যোটক।



আমি যেন গোদা চরণ তুমি তাহে বিষ্ফোটক।।



আমি কুম্‌ড়ো তুমি দা, আমি কাঁচকলা তুমি আদা,



তুমি তেজী, (আর) আমি ম্যাদা,



আমিসাপ, তুমি বেজি যেন, বাপ! তুমি হস্তিনী আমি ঘোটক।।



তুমি বঁটী আমি চিচিঙ্গে, আমি চিল, পিছে তুমি ফিঙে



আমি টিঙ্ টিঙে, (আর) তুমি ডিঙ্ ডিঙে



প্রিয়েআমি ভেতো বাঙালিটি, তুমি যেন বর্গী-ঠগ্‌।।



আমি দাড়ি তুমি ক্ষুর, তুমি সাপ আমি ল্যাজুড়,



তুমি মাফ, আমি কসুর



আমি ভাঙা ভোঙা কলার ভেলা তুমি খিদিরপুরের ডক্।।



তুমি বঁড়্ শি আমি মাছ; আমি মোম্ তুমি আগুন-আঁচ,



তুমি আমার হাতের পাঁচ



তুমি আর জনমে স্বামী হয়ো আমায় দিও পদোদক।।জয় হোক জয় হোক —

শান্তির জয় হোক, সাম্যের জয় হোক্,

সত্যের জয় হোক জয় হোক॥

সর্ব অকল্যাণ পীড়ন অশান্তি

সর্ব অপৌরুষ মিথ্যা ও ভ্রান্তি,

হোক ক্ষয়, ক্ষয় হোক জয় হোক জয় হোক॥

দূর হোক অভাব ব্যাধি শোক

দুখ দৈন্য গ্লানি বিদ্বেষ অহেতুক,

মৃত্যুবিজয়ী হোক্ অমৃত লভুক —  

ভয়-ভীত দুর্বল নির্ভয় হোক।

রবে না এ শৃঙ্খল উচ্ছৃঙ্খলতার

বন্ধন কারাগার হবে হবে চুরমার,

পার হবে বাধার গিরি মরু পারাবার —  

নির্যাতিত ধরা মধুর, সুন্দর প্রেমময় হোক,

জয় হোক জয় হোক॥সখি বলো বধূয়ারে নিরজনে

দেখা হলে রাতে ফুলবনে।



কে করে ফুল চুরি জেনেছে ফুলমালি

কে দেয় গহীন রাতে ফুলের কুলে কালি

জেনেছে ফুলমালি গোপনে।



কাঁটারি আড়ালে গোলাপেরি বাগে

ফুটায়েছে কুসুম কপট সোহাগে

সে কুসুম ঘেরা মেহেদির বেড়া

প্রহরী ভোমোরা সে কাননে।



পথেতে চোরকাঁটা সখি তায় বলে দিও

বেঁধেনা বেঁধেনা লো যেন তার উত্তরীয়।

এ বনফুল লাগি না আসে কাঁটা দলি

আপনি যাব আমি বঁধুয়ার কুঞ্জ গলি

বিকাব বিনিমূলে ও চরণে।।চঞ্চল সুন্দর নন্দকুমার।

গোপী চিতচোর প্রেম-মনোহর নওল কিশোর

অন্তর মাঝে বাজে বেণু তার নন্দকুমার

        নন্দকুমার, নন্দকুমার॥

শ্রাবণ আনন্দ নূপুর ছন্দ রুনুঝুনু বাজে

নন্দের আঙিনায় নন্দন চন্দ, নাচিছে হেলে দুলে গোপাল সাজে।

টলমল টলে রাঙা পদতলে লঘু হ’য়ে বিপুল ধরণীর ভার -  

    নন্দকুমার, নন্দকুমার, নন্দকুমার॥

রূপ নেহারিতে এলো লুকায়ে দেবতা

কেহ গোপগোপী হলো, কেহ তরুলতা;

আনন্দ-অশ্রু নদী হ’য়ে বয়ে যায়, উতল যমুনায়।

প্রণতা প্রকৃতি নিরালা সাজায়,

বনডালায় পূজা ফুল সম্ভার।

    নন্দকুমার, নন্দকুমার, নন্দকুমার॥খেলিছে জলদেবী সুনীল সাগর জলে।

তরঙ্গ - লহর তোলে লীলায়িত কুন্তলে।।

ছল-ছল উর্মি-নূপুর

স্রোত-নীরে বাজে সুমধুর,

চল-চঞ্চল বাজে কাঁকন কেয়ূর

ঝিনুকের মেখলা কটিতে দোলে।।

আনমনে খেলে জল-বালিকা

খুলে পড়ে মুকুতা মালিকা

হরষিত পারাবারে উর্মি জাগে

লাজে চাঁদ লুকালো গগন তলে।।চম্‌কে চম্‌কে ধীর ভীরু পায়



পল্লী-বালিকা বন-পথে যায়



একেলা বন-পথে যায়।



সাড়ি তার কাঁটা-লতায়



জড়িয়ে জড়িয়ে যায়



পাগল হাওয়াতে অঞ্চল লয়ে মাতে



যেন তার তনুর পরশ চায়।



একেলা বনপথে যায়।



শিরীষের পাতায় নূপুর



বাজে তার ঝুমুর ঝুমুর



কুসুম ঝরিয়া মরিতে



চাহে তার কবরীতে,



পাখী গায় পাতার ঝরোকায়।



একেলা বনপথে যায়।



চাহি তার নীল নয়নে



হরিণী লুকায় বনে,



হাতে তার কাঁকন হতে



মাধবী লতা কাঁদে



ভ্রমরা কুন্তলে লুকায়।



একেলা বনপথে যায়।।পথহারা পাখি কেঁদে ফিরি একা



আমার জীবনে শুধু আঁধারের লেখা



বাহিরে অন্তরে ঝড় উঠিয়াছে



আশ্রয় যাচি হায় কাহার কাছে!



বুঝি দুখ নিশি মোর



হবে না হবে না ভোর



ফুটিবে না আশার আলোক রেখা।।ওগো মাগো আজো, বেঁচে আছি, তোরই প্রসাদ পেয়ে।

তোর দয়াময়ী অন্নপূর্ণা, তোরই অন্ন খেয়ে॥

    কবে কখন খেলার ছলে,

    ডেকেছিলাম শ্যামা ব’লে;

সেই পুণ্যে ধন্য আমি, আজ তোরই নাম গেয়ে॥

পাপী হয়েও পাই আমি তাই, যখন যাহা চাই।

    দুঃখে শোকে বিপদ ঝড়ে,

    বাঁচাস্ মা তুই বক্ষে ধ’রে;

দয়াময়ী নাই কেহ মা, ভবানী তোর চেয়ে॥তিলক দিলে কি শ্যাম ত্রিলোক ভুলাতে?

কে দিল বনমালী বনমালা গলাতে?

আঁখি যেন ঢলঢল আধফোটা শতদল

কে শিখাল ও চাহনি গোপিনী ছলিতে?তিমির বিদারী অলখ-বিহারী কৃষ্ণ মুরারি আগত ঐ



টুটিল আগল নিখিল পাগল সর্বসহা আজি সর্বজয়ী।।



বহিছে উজান অশ্রু-যমুনায়



বসুধা যশোদার স্নেহধার উথলায়



(ওগো) কাল-রাখাল নাচে থৈ-তা-থৈ।।



বিশ্ব ভরি' ওঠে স্তব নমো নমঃ



অরির পুরী-মাঝে এলো অরিন্দম।



ঘিরিয়া দ্বার বৃথা জাগে প্রহরী জন



বন্ধ কারায় এলো বন্ধ-বিমোচন,



ধরি' অজানা পথ আসিল অনাগত



জাগিয়া ব্যথাহত ডাকে, মাভৈঃ।।প্রভু তোমারে খুঁজিয়া মরি ঘুরে ঘুরে বৃথা দূরে চেয়ে থাকি

তুমি অন্তরতম আছ অন্তরে নয়নেরে দিয়ে ফাঁকি॥

    তুমি কাছে থাকি খেল লুকোচুরি

    তাই বাহিরে চাহিয়া দেখিতে না পাই

যেমন আঁখির পল্লব নাথ দেখিতে পায় না আঁখি॥

মোরা ভাবি তুমি কত দূরে বুঝি গ্রহ তারকার পারে

বুকে যে ঘুমায় তারে খুঁজি বনে প্রান্তরে দ্বারে দ্বারে।

    বাহিরে না পেয়ে ফিরি যবে ঘরে

    দেখি জেগে আছ তুমি মোর তরে

যত ডাকি তত লুকাও হে চোর মোর বুকে মুখ রাখি॥লাল টুক্‌টুক্‌ মুখে হাসি মুখখানি টুলটুল।



বিনি পানে রঙ দেখে যায় লাল-ঝুঁটি বুলবুল।।



দেখতে আমার, খুকুর বিয়ে



সূয্যি ওঠেন উদয় দিয়ে,



চাঁদ ওঠে ঐ প্রদীপ নিয়ে গায় নদী কুল্‌কুল্‌।।যত নাহি পাই দেবতা তোমায় , তত কাঁদি আর পূঁজি।



ত্ই লুকাও ধরা নাহি দাও, ততই তোমারে খুঁজি



কত সে রূপের রঙের মায়ায়, আড়াল করিয়া রাখ আপনায়



তবু তব পানে অশান্ত মন কেন ধায় নাহি বুঝি।।



কাঁদালে যদি গো এমন করিয়া কেন প্রেম দিলে তবে



অন্তবিহীন এ লুকোচুরির শেষ হবে নাথ কবে?



সহে না হে নাথ বৃথা আসা যাওয়া-



জনমে জনমে এই পথ চাওয়া



কাঁদিয়া কাঁদিয়া ফুরায়ে গেল চোখের জলের পুঁজি।।তব   চঞ্চল আঁখি কেন ছলছল হে।



     হেরি মোরা অবিরল জলে ভাসে কমল



     হেরি আজি কমলে উথলে জল হে।।



     চিরদিন কাঁদায়েছে যে জল নিঠুর



আজি  অশ্রু করেছে তারে একি সুমধুর



বঁধু   সাধ যায় ধরি তব সমুখে মুকুর



যেন   বরষিছে চাঁদ মুকুতাদল হে।



কোন  অকরুণা ভাঙিল হে পাষাণের বাঁধ



তব   কলঙ্ক লেখা গেল ধুয়ে যে হে চাঁদ।



     কাঁদ কাঁদ হে বঁধু তবে বুঝিবে মনে



কত   বেদনা পেলে জল ঝরে নয়নে



আজি   কাঁদিয়া শ্যামল হ'লে নির্মল হে।।মা এসেছে, মা এসেছে, মা এসেছে রে

মা এসেছে, মা এসেছে উঠ্‌ল কলরোল।

(ওরে) দিকে দিকে বেজে ওঠে সানাই কাঁসর ঢোল॥

ভরা নদীর কূলে কূলে, শিউলি শালুক পদ্মফুলে।

মায়ের আসার আভাস দুলে আনন্দ-হিল্লোল,

সেই খুশিতে পড়ল নিটোল নীল আকাশে টোল্॥

বিনা কাজের মাতন রে আজ কাজে দে ভাই ক্ষমা,

বে-হিসাবী করব খরচ সাধ যা আছে জমা।

এক বছরের অতৃপ্তি ভাই, এই ক’দিনে কিসে মিটাই,

কে জানে ভাই ফিরব কিনা আবার মায়ের কোল্ ।

আনন্দে আজ আনন্দকে পাগল ক’রে তোল্॥যায় ঝিলমিল ঝিলমিল ঢেউ তুলে

দেহের কূলে কে চঞ্চলা দিগঞ্চলা

মেঘ-ঘন-কুন্তলা।

দেয় দোলা পূব-সমীরণে

বনে বনে দেয় দোলা।।

চলে নাগরী দোলে ঘাগরী

কাঁখে বরষা-জলের গাগরী

বাজে নূপুর-সুর-লহরী

রিমি ঝিম্‌, রিম্‌ ঝিম্‌, রিম্‌ ঝিম্‌ চল-চপলা।।

দেয়ারী তালে কেয়া কদম নাচে

ময়ূর-ময়ূরী নাচে তমাল-গাছে।

এলায়ে মেঘ-বেণী কাল-ফণী

আসিল কি দেব-কুমারী

নন্দন-পথ-ভোলা।।ভক্ত নরের কাছে হে নারায়ণ চিরদিন আজ হারি

তাই তো তোমায় নামায়েছি ব্রজে গোলক হইতে কাড়ি॥

চতুর্ভুজের দ্বিভুজ হরিয়া বেঁধেছি যশোদা দুলাল করিয়া

বনমালা পীত বসন পরিয়া হয়েছ ময়ূর মুকুটধারী॥

রাঙা পায়ে তব নূপুর পরায়ে নাচায়েছি পথ মাঝে

হাতে দিয়ে বেণু সাথে দিয়ে ধেণু সাজানু গোপাল সাজে।

ভগবান বলে মোরা না ধেয়াই চোর কপট নিঠুর বলি তাই

সুমধুর গালি দিয়েছি কানাই বামে দিয়ে রাধা প্যারীতুমি সুন্দর তাই চেয়ে থাকি প্রিয়

সেকি মোর অপরাধ?

চাঁদেরে হেরিয়া কাঁদে চকোরিণী

বলে না তো কিছু চাঁদ।।



চেয়ে চেয়ে দেখি ফোটে যবে ফুল

ফুল বলে না তো সে আমার ভুল

মেঘ হেরি ঝুরে চাতকিনী

মেঘ করে না তো প্রতিবাদ।



জানে সূর্যেরে পাবে না

তবু অবুঝ সূর্যমুখী

চেয়ে চেয়ে দেখে তার দেবতারে

দেখিয়াই সে যে সুখী।।



হেরিতে তোমার রূপ-মনোহর

পেয়েছি এ আঁখি, ওগো সুন্দর।

মিটিতে দাও হে প্রিয়তম মোর

নয়নের সেই সাধ।।আলগা কর গো খোঁপার বাঁধন দিল ওহি মেরা ফঁস্‌ গয়ি।

বিনোদ বেণীর জরীন ফিতায় আন্ধা এশ্‌ক্‌ মেরা কস্‌ গয়ি।।

	তোমার কেশের গন্ধ কখন,

	লুকায়ে আসিল লোভী আমার মন

বেহুঁশ হো কর্‌ গির্‌ পড়ি হাথ মে বাজু বন্দ মে বস্‌ গয়ি।।

	কানের দুলে প্রাণ রাখিলে বিঁধিয়া,

	আঁখ্‌, ফিরা দিয়া চোরী কর্‌ নিদিয়া,

দেহের দেউড়িতে বেড়াতে আসিয়া আউর নেহিঁ উয়ো ওয়াপস্‌ গয়ি।।ডাকতে তোমায় পারি যদি আড়াল থাকতে পারবে না



এখন আমি ডাকি তোমায় তখন তুমি ছাড়বে না।।



   যদি দেখা না পাই কভু-



   সে দোষ তোমার নহে প্রভু



সে সাধনায় আমারি হার জানি তুমি ছাড়বে না।।



বহু লোকের চিন্তাতে মোর বহু দিকে মন যে ধায়,



জানি জানি, অভিমানী পাইনে আজ তাই তোমায়।



   বিশ্ব, ভুবন ভুলে যেদিন



   তোমার ধ্যানে হব বিলীন,



সেদিন আমার বক্ষ হতে চরণ তোমার কাড়বে না।।বঁধু হে

বঁধু ফিরে এসো আজো প্রাণের প্রদীপ রেখেছি আঁচল ঢেকে

বিরহ নিশাসে দীরঘ বাতাসে কেঁপে ওঠে থেকে থেকে।

আর রাখতে নারি, নিবু নিবু দীপ রাখতে নারি

বুঝি আমার পরান প্রদীপ নিভাবে আমারি নয়ন বারি।

বঁধু যমুনারি তীরে আসি ফিরে ফিরে কাঁদি কদম তরু তলে

হেরি বালুচরে বেণু আছে পড়ে ডাকে না আর রাধা বলে।

অভিমানে বাঁশি আমার বুকে আসি’ কেঁদে কেঁদে কহে যেন গো

হরি আরাধিকা রাধিকা এলে যদি শ্রীহরি এলো না কেন গো।

পায়ে পড়ে কাঁদে এসে যমুনারি ঢেউ

বলে রাধা রাধা বলে আর ডাকে না তো কেউ।

জটিলা কুটিলা আজ কলহ ভুলে জড়াইয়া মোরে কাঁদে যমুনা কূলে।

বলে কৃষ্ণ কই লো প্রলয়েরি কালে আর লইব কার নাম।

এই বিরহ যমুনা পার হব কবে বল হে বিরহী মম

গেলে কোন সে গোলকে রহিবে চোখে চোখে

প্রিয়তম হে কৃষ্ণ আঁখি তারা সম॥গগনে পবনে আজি ছড়িয়ে গেছে রঙ

নিখিল রাঙিল রঙে অপরূপ ঢঙ॥

চিত্তে কে নৃত্যে মাতে দোল লাগানো ছন্দে,

মদির রঙের নেশায় অধীর আনন্দে,

নাচিছে সমীরে পুষ্প, পাগল বসন্ত, বাজে মেঘ মৃদঙ।।

প্রাণের তটে কামোদ নটে সুর বাজিছে সুমধুর –

দুলে অলকানন্দ রাঙা তরঙ্গে

শিখী কুরঙ্গ নাচে রঙিলা ভ্রুভঙ্গে,

বাজিছে বুকে সুর-সারং কাফির সঙ্গ্‌কে হেলে দুলে চলে এলোচুলে



হেসে নদীকুলে এলো হেলে দুলে!



     নূপুর রিনিকি ঝিনি বাজে রে



     পথ-মাঝে রে, বাজে রে।।



দূরে মন উদাসি বাজে বাঁশের বাঁশি,



     বকুল-শাখে পাপিয়া ডাকে-



হেরিয়া বুঝি এই বন-বালিকায়



     রঙিন সাজে রে, বাজে রে।।



     এ বুঝি নদীর কেউ



তাই অধীর হলো জলে ঢেউ।



     চন্দন - মাখা যেন চাঁদের পুতলি,



     যত চলে তত রূপ ওঠে উথলি



মেঘে লুকালো পরী লাজে রে, বাজে রে



     পথ-মাঝে রে, বাজে রে।।নদীর নাম সই অঞ্জনা নাচে তীরে খঞ্জনা,



পাখি সে নয় নাচে কালো আঁখি।



আমি যাব না আর অঞ্জনাতে জল নিতে সখি লো,



ঐ আঁখি কিছু রাখিবে না বাকি।।



সেদিন তুলতে গেলাম দুপুর বেলা



কলমি শাক ঢোলা ঢোলা (সই)



হ’ল না আর সখি লো শাক তোলা,



আমার মনে পড়িল সখি, ঢল ঢল তা’র চটুল আঁখি



ব্যথায় ভ’রে উঠলো বুকের তলা।



ঘরে ফেরার পথে দেখি,



নীল শালুক সুঁদি ও কি



ফু’টে আছে ঝিলের গহীন জলে।



আমার অমনি পড়িল মনে



সেই ডাগর আঁখি লো



ঝিলের জলে চোখের জলে হ’ল মাখামাখি।।বলেছিলে তুমি তীর্থে আসিবে আমার তনুর তীরে।



তুমি আসিলে না, (হায়!) আশার সূর্য ডুবিল সাগর-নীরে।।



চলে যাই যদি, চিরদিন মনে



তোমার সে-কথা রহিবে স্মরণে



শুধু সেই কথা শোনার লাগিয়া হয়তো আসিব ফিরে।।



শুধু সেই আশে হয়তো এ তনু মরণে হবে না লীন



পথ চেয়ে চেয়ে, তব নাম গেয়ে বাজাব বিরহ-বীণ।



হের গো, আমার যাবার সময় হলো



তোমার সে-কথা মিথ্যা হবে না বলো,



কোন শুভক্ষণে নিমেষের তরে জড়াবে কন্ঠ ঘিরে।।ও মন রমজানের ঐ রোজার শেষে এলো খুশীর ঈদ।

তুই আপনাকে আজ বিলিয়ে দে শোন্‌ আসমানী তাগিদ।।

তোর সোনা-দানা বালাখানা সব রাহেলিল্লাহ্‌।

দে জাকাত মুর্দ্দা মুসলিমের আজ ভাঙাইতে নিদ্‌।।

আজ পড়বি ঈদের নামাজ রে মন সেই সে ঈদ গাহে।

যে ময়দানে সব গাজী মুসলিম হয়েছে শহীদ।।

আজ ভুলে যা তোর দোস্ত ও দুশমন হাত মিলাও হাতে।

তোর প্রেম দিয়ে কর বিশ্ব নিখিল ইসলামে মুরীদ।।

ঢাল হৃদয়ের তোর তশতরীতে শির্‌নী তৌহিদের।

তোর দাওয়াতে কবুল করবে হজরত হয় মনে উম্মীদ।।এত জল ও কাজল চোখে, পাষাণী আন্‌লে বল কে।

টলমল জল–মোতির মালা দুলিছে ঝালর–পলকে।।

দিল কি পুব হাওয়াতে দোল, বুকে কি বিঁধিল কেয়া?

কাঁদিয়া কুটিলে গগন এলায়ে ঝামর–অলকে।।

চলিতে পৈঁচি কি হাতের বাঁধিল বৈচি–কাঁটাতে?

ছাড়াতে কাঁচুলির কাঁটা বিঁধিল হিয়ার ফলকে।।

মুকুলী–মন সেধে সেধে কেবলি ফিরিনু কেঁদে,

সরসীর ঢেউ পলায় ছটি’ না ছুঁতেই নলিন–নোলকে।।

বুকে তোর সাত সাগরের জল, পিপাসা মিটিল না কবি

ফটিক জল! জল খুঁজিস্‌ যেথায় কেবলি তড়িৎ ঝলকে।।সই নদীর ধারে বকুল তলায় সুবাস শীতল ছায়

(সখি)    আকুল তাহার আঁখি দুটি কাহার পানে চায়॥

সই যা না লো দাঁড়ায়ে, কাঁটা বিঁধেছে মোর পায়ে

তোরা দাঁড়া সখি ক্ষণেক, (সখি) ওকি হাসিস্ কেন হায়॥

আমার কলসিটি যে ভারি, ডালে বেঁধেছে মোর শাড়ি

তোরা বলিস ছলে হেরি ওরে (ওলো) ছি ছি একি দায়!

যদি হেরেই থাকি ওরে, তোরা দুষিস্ কেন মোরে

ওলো    আমার আমি বশে নাই মোর (পাগল) আঁখির নেশায়॥তব মুখখানি খুঁজিয়া ফিরি গো সকল ফুলের মুখে



ফুল ঝ'রে যায় তব স্মৃতি জাগে কাঁটার মতন বুকে।।



     তব প্রিয় নাম ধ'রে ডাকি



     ফুল সাড়া দেয় মেলি' আঁখি



তোমার নয়ন ফুটিল না হায় ফুলের মতন সুখে।।



তোমার বিরহে আমার ভুবনে ওঠে রোদনের বাণী,



কানাকানি করে চাঁদ ও তারায় জানি গো তোমারে জানি।



     খুঁজি বিজলি প্রদীপ জ্বেলে'



     কাঁদি ঝঞ্ঝার পাখা মেলে'



অন্ধ-গগনে আঁধার মেঘের ঢেউ ওঠে মোর দুখে।।তুই কে ছিলি তাই বল?



কোন কাননের পুষ্পরানী কোন সরসীর জল।।



তুই কি ছিলি কবিতা আর আমি চরণ তা'রি



তুই কি ছিলি পিয়াসি শুক আমি আতুর সারী



তুই কি দুঃখী দুয়োরানী আমি চোখের জল।।



     কোন বরষার সিক্ত প্রাতে



     কোন শরতের জোছনা রাতে



কোন জগতের অরুণ ঊষার প্রথম দেখা বল।।



নতুন মোদের নতুন ক'রে পরিচয়ের পালা



কন্ঠে মোদের মিলন-বাণী হাতে মিলন-মালা



মোরা এক বিরহীর দু'টি চোখের ঝরা দু'টি মুক্তাফল।।জনম জনম তব তরে কাদিবো..

জনম জনম তব তরে কাদিবো ।

যতই হানিবে হেলা..ততই সাধিবো

জনম জনম তব তরে কাদিবো ।



তোমারই নাম ও গাহি

তোমারই প্রেম ও চাহি..

ফিরে ফিরে নীতি তব চরণে আসিবো

জনম জনম তব তরে কাদিবো ।



জানি জানি বধূ চাহে যে তোমারে

জানি জানি বধূ চাহে যে তোমারে..

ভাসে সে চিরদিনই নিরাশার পাথারে।



তবু জানি হে স্বামী কোন সে লোকে

আমি তোমারে পাবো বুকে..বাহুতে বাধিবো।



জনম জনম তব তরে কাদিবো..

জনম জনম তব তরে কাদিবো ।

যতই হানিবে হেলা..ততই সাধিবো

জনম জনম তব তরে কাদিবো ।অকূল তুফানে নাইয়া কর পার

পাপ দরিয়াতে ডুবে মরি কান্ডারি

নাই কড়ি নাই তরী প্রভু পারে তরিবার।।

থির নহে চিত পাপ-ভীত সদা টলমল

পুণ্যহীন শূন্য মরু সম হৃদি-তল নাহি ফুল নাহি ফল

পার কর হে পার কর ডাকি কাঁদি অবিরল

নাহি সঙ্গী নাহি বন্ধু নাহি পথেরি সম্বল।

সাহারায় নাহি জল

শাওন বরিষা সম তব করুণার ধারা

ঝরিয়া পড়ুক পরানে আমার।।আয় বনফুল ডাকিছে মলয়



এলোমেলো হাওয়ায় নূপুর বাজায় , কচি কিশলয়।।



তোমরা এলে না ব'লে - ভোমরা কাদেঁ



অভিমানে মেঘ ঢাকিল চাদেঁ



'ভুল বঁধু ভুল' টুলটুলে মৌটুসি বুলবুলে কয়।।



কুহু যামিনীর তিমির টুটে



মুহু মুহু কুহু কুহরি ওঠে।



হে বন-কলি, গুণ্ঠন খোলো



হে মৃদুলজি্জিতা, লজ্জা ভোলো,



কোথা তার দুল দোলে নটিনী তটিনী খুজেঁ বনময়।।যাও যাও তুমি ফিরে, এই মুছিনু আঁখি

কে বাঁধিবে তোমারে, হায় বনের পাখি।



মোর এত প্রেম আশা, মোর এত ভালোবাসা

আজ সকলি দুরাশা, আর কি দিয়ে রাখি।



এই অভিমান জ্বালা, মোর একেলারি কালা

ßান মিলনেরি মালা, দাও ধুলাতে ঢাকি।



তোমার বেঁধেছিল নয়ন শুধু এ রূপের জালে

তাই দু দিন কাঁদিয়া হায় সে বাঁধন ছাড়ালে।



মোর বাঁধিয়াছে হিয়া, তায় ছাড়াব কি দিয়া

সখা হিয়া ত নয়ন নহে

সে ছাড়ে না কাঁদিয়া, দু দিন কাঁদিয়া।



আজ যে ফুল প্রভাতে হায় ফুটিল শাখাতে

তায় দেখিল না রাতে, সে ঝরিল নাকি।



হায় রে কবি প্রবাসী, নাই হেথা সুখ হাসি

ফুল ঝরে হলে বাসি, রয় কাঁটার ফাঁকি।।এলো ফুলের মরশুম শরাব ঢালো সাকি

বকুল শাখে কোকিল ওঠে ডাকি’।।

গেয়ে ওঠে বুলবুল আঙ্গুর-বাগে

নীল আঁখি লাল হলো রাঙ্-অনুরাগে

আজি ফুল-বাসরে শিরাজির জল্‌সা

		বরবাদ্‌ হবে না-কি।।

চাঁপার গেলাস ভরি’ ভোমরা মধু পিয়ে

মহুয়া ফুলের বাসে আঁখি আসে ঝিমিয়ে।

পাপিয়া পিয়া পিয়া ডাকে বন-মাঝে

গোলাপ-কপোল রাঙে গোলাপী লাজে

হৃদয়-ব্যথার সুধা আছে তব কাছে

		রেখো না তারে ঢাকি’।।অরুণকান্তি কেগো যোগী ভিখারী

অরুণকান্তি কেগো যোগী ভিখারী।

নীরবে হেসে দাঁড়াইলে এসে

প্রখর তেজ তব নেহারিতে নারি।।

রাস-বিলাসিনী আমি আহিরিণী

শ্যামল-কিশোর-রূপ শুধু চিনি

অম্বরে হেরি আজ একি জ্যোতি-পুঞ্জ?

হে গিরিজাপতি! কোথা গিরিধারী।।

সম্বর সম্বর মহিমা তব

হে ব্রজেশ ভৈরব! আমি ব্রজবালা,

হে শিব সুন্দর! বাঘছাল পরিহর-

ধর নটবর বেশ পর নীপমালা।

নব-মেঘ-চন্দনে ঢাকি’ অঙ্গগজ্যোতি

প্রিয় হ’য়ে দেখা দাও ত্রিভুবন-পতি,

পার্ব্বতী নহি আমি, আমি শ্রীমতী,

বিষাণ ফেলিয়া হও বাঁশরী-ধারী।।মেঘ-মেদুর গগন কাঁদে হুতাশ পবন



কে বিরহী রহি’রহি’দ্বারে আঘাত হানো।



শাওন ঘন ঘোর ঝরিছে বারি অঝোর



কাঁপিছে কুটির মোর দীপ নেভানো।।



বজ্রে বাজিয়া ওঠে তব সঙ্গীত,



বিদ্যুতে ঝলকিছে আঁখি-ইঙ্গিত,



চাঁচর চিকুরে তব ঝড় দুলানো, ওগো মন ভুলানো।।



এক হাতে, সুন্দর, কুসুম ফোটাও!



আর হাতে নিষ্ঠুর মুকুল ঝরাও।



হে পথিক, তব সুর অশান্ত ব‍ায়



জন্মান্তর হতে যেন ভেসে আসে হায়!



বিজড়িত তব স্মৃতি চেনা অচেনায় প্রাণ কাঁদানো।।ওগো প্রিয় , তব গান

আকাশ-গাঙের জোয়ারে

উজান বহিয়া যায় ।

মোর কথাগুলি বুকের মাঝারে

পথ খুঁজে নাহি পায় ।।



ওগো দখিনা বাতাস ফুলের সুরভি বহ

ওরি সাথে মোর না বলা বাণী লহ ,

ওগো মেঘ তুমি মোর হয়ে গিয়ে কহ ,

বন্দিনী গিরি ঝর্ণা পাষাণ তলে

যে কথা কহিতে চায় ।।



ওরে ও সুরমা , পদ্মা , কর্ণফুলী তদের ভাটির স্রোতে

নিয়ে যা আমার না বলা কথাগুলি ধুয়ে মোর বুক হাতে ।



ওরে ‘চোখ গেল’ ‘বৌ কথা কও’ পাখী

তোদের কন্ঠে মোর সুর যাই রাখি কি ?

ওরে মাঠের মুরলী কহিও তাহারে ডাকি ,

আমার এ গানের কলির না ফোটা বুলি

ঝরে গেল নিরাশায় ।হারানো হিয়ার নিকুঞ্জ পথে

কুড়ায়ে ঝরা ফুল একেলা আমি

তুমি কেন হায় আসিলে হেথায়

সুখের স্বরগ হইতে নামি ।



চারিদিকে মোর উড়িছে কেবল

শুকানো পাতা মলীণ ফুলদ্বয়

বৃথাই সেথা হায় তব আঁখিজল

ছিটাও অবিরল দিবসযামী ।



এলে অবেলায় পথিক বেভুল

বিদিছে কাটা নাহি পাবে ফুল

কি দিয়ে বরণ করি ও চরণ

নিভিছে জীবন জীবনস্বামী ।ফিরিয়া যদি সে আসে, আমারে খোঁজে ঝরা গোলাবে



আনিয়া সমাধি পাশে আমার বিদায় বাণী শোনাবে।



বলিও তারে এখানে এসে, ডাকে যেন মোর নাম ধরে সে



রবাব যবে কাঁদিবে রমল সুরের কোমল রেখাবে।



তৃষিত মরুর ধুসর গগন যেমন হেরে মেঘের স্বপন



তেমনি দারুণ তিয়াসা লয়ে কাটিল আমার বিফল জীবন



একটি ফোঁটা আঁখি-জল ঝরে যেন তার হাতের শরাবে।।তব গানের ভাষায় সুরে বুঝেছি

এতদিনে পেয়েছি তা’রে ,

আমি আমি যা’রে খুঁজেছি ৷৷



ছিল পাষাণ হ’য়ে গভীর অভিমান

এল সহসা আনন্দ অশ্রুর বান ।

বিরহ-সুন্দর হয়ে সেই এল দেবতা ব’লে যা’রে পূজেছি ৷৷



তোমার দেওয়া বিদায়ের মালা পুনঃপ্রাণ পেল প্রিয়

হ’য়ে শুভদৃষ্টির মিলন-মালিকা বুকে ফিরে এল প্রিয় ।

যাহারে নিষ্ঠুর বলেছি নিশীথে গোপনে কেঁদেছি

নয়নের বারি হাসি দিয়ে মুছেছি ৷৷নদীর স্রোতে মালার কুসুম ভাসিয়ে দিলাম, প্রিয়!



আমায় তুমি নিলে না, মোর ফুলের পূঁজা নিও।।



     পথ-চাওয়া মোর দিনগুলিরে



     রেখে গেলাম নদীর তীরে



আবার যদি আস ফিরে- তুলে গলায় দিও।।



নিভে এলো পরান -প্রদীপ পাষাণ-বেদীর তলে,



জ্বালিয়ে তা'রে রাখব কত শুধু চোখের জলে।



     তারা হয়ে দুর আকাশে



     রইব জেগে' তোমার আশে



চাঁদের পানে চেয়ে চেয়ে' আমারে স্মরিও।।হে পার্থসারথী!

বাজাও বাজাও পাঞ্চজন্য শঙ্খ

চিত্তের অবসাদ দূর কর কর দূর

ভয়-ভীত জনে কর হে নিঃশঙ্ক।।



ধনুকে টংকার হানো হানো,

গীতার মন্ত্রে জীবন দানো;

ভোলাও ভোলাও মৃত্যু-আতংক।।



মৃত্যু জীবনের শেষ নহে নহে

শোনাও শোনাও-অনন্ত কাল ধরি’

অনন্ত জীবন প্রবাহ বহে।



দুর্দম দুরন্ত যৌবন-চঞ্চল

ছাড়িয়া আসুক মা’র স্নেহ-অঞ্চল;

বীর সন্তানদল করুক সুশোভিত মাতৃ-অঙ্ক।।আমার ঘরের মলিন দীপালোকে

জল দেখেছি যেন তোমার চোখে।।

     বল পথিক বল বল

     কেন নয়ন ছল ছল

কেন শিশির টলমল কমল-কোরকে।।

তোমার হাসির তড়িৎ আলোকে

মেঘ দেখেছি তব মানস-লোকে।

     চাঁদনি রাতে আনো কেন

     পুবের হাওয়ার কাঁদন হেন?

ধূলি ঝড়ে ঢাকল যেন ফুলেল বসন্তকে।।গভীর রাতে জাগি খুঁজি তোমারে

দূর গগনে প্রিয় তিমির-পারে।



জেগে যবে দেখি বঁধু তুমি নাই কাছে

আঙিনায় ফুটে ফুল ঝরে পড়ে আছে

বাণ-বেঁধা পাখী সম আহত এ প্রাণ মম

লুটায়ে লুটায়ে কাঁদে অন্ধকারে।



মৌনা নিঝুম ধরা ঘুমায়েছে সবে

এসো প্রিয় এই বেলা বক্ষে নীরবে।



কত কথা কাঁটা হয়ে বুকে আছে বিঁধে

কত আভিমান কত জ্বালা এই হূদে

দেখে যাও এসো প্রিয় কত সাধ ঝরে গেল

কত আশা মরে গেল হাহাকারে।।জয় হরপ্রিয়া শিবরঞ্জনী।

শিব-জটা হতে সুরধুনী স্রোতে ঝরি’ শতধারে ভাসাও অবনি।

দিবা দ্বিপ্রহরে প্রথম বেলা কাফি-সিন্ধুর তীরে কর খেলা

দীপ্ত নিদাঘে সারঙ্গ রাগে অগ্নি ছড়ায় তব জটাব ফণী॥

কভু ধানশ্রীতে মায়া রূপ ধর,

জ্ঞানী শিবের তেজ কোমল কর

পিলু বারোঁয়ার বিষাদ ভোলানো

নূপুরের চটুল ছন্দ আনো

বাগীশ্বরী হ’য়ে মহিমা শান্তি ল’য়ে

আসো গভীর যবে হয় রজনী॥

বরষার মল্লারে মেঘে তুমি আসো,

অশনিতে চমকাও, বিদ্যুতে হাসো

সপ্ত সুরের রঙে সুরঞ্জিতা ইন্দ্রধনু-বরণী॥এ কি অপরুপ রুপে মা তোমায় হেরিনু পল্লী-জননী।

ফুলে ও ফসলে কাদা মাটি জলে ঝলমল করে লাবনি।।



রৌদ্রতপ্ত বৈশাখে তুমি চাতকের সাথে চাহ জল

আম কাঁঠালের মধুর গন্ধে জ্যৈষ্ঠে মাতাও তরুতল।

ঝঞ্ঝার সাথে প্রান্তরে মাঠে কভু খেল ল’য়ে অশনি।।



কেতকি-কদম-যূথিকা কুসুমে বর্ষায় গাঁথ মালিকা

পথে অবিরল ছিটাইয়া জল খেল চঞ্চলা বালিকা।

তড়াগে পুকুরে থই থই করে শ্যামল শোভার নবনী।।



শাপলা শালুক সাজাইয়া সাজি শরতে শিশির নাহিয়া,

শিউলি-ছোপানো শাড়ি পরে ফের আগামনী-গীত গাহিয়া।

অঘ্রাণে মা গো আমন ধানের সুঘ্রাণে ভরে অবনী।।



শীতের শূণ্য মাঠে তুমি ফের উদাসী বাউল সাথে মা,

ভাটিয়ালী গাও মাঝিদের সাথে গো, কীর্তন শোনো রাতে মা।

ফাল্গুনে রাঙ্গা ফুলের আবীরে রাঙ্গাও নিখিল ধরণী।।হায় আঙিনায় সখি আজো সেই চাঁপা ফোটে।



হায় আকাশে সখি আজো কি সেই চাঁদ ওঠে।।



     সখি তাহার হাতের হেনা গাছে



     বুঝি প্রথম মুকুল ধরিয়াছে।



হায় যমুনায়, বাঁশি বাজে কি আর ছায়ানটে।।



শিয়রে জানালা খুলে দে বাহিরে চাহিয়া দেখি



আমার বাগানে আবার বসন্ত আসিয়াছে কি?



দেখি সে ডালিম ফুলে হায় আছে কি সে রঙ আগেকার।



ও-বাড়ির ছাদের টবে সই বেলফুল ফুটলো কি আবার?



     আজি আসিবে সে মনে লাগে



     তারি আসার আভাস মনে জাগে



হায় বুঝি তাই, মোর মরণ মধুর হয়ে ওঠে।।(সখি) ব’লো বঁধুয়ারে নিরজনে

দেখা হ’লে রাতে ফুল–বনে।।

কে করে ফুল চুরি জেনেছে ফুলমালী

কে দেয় গহীন রাতে ফুলের কুলে কালি

জেনেছে ফুলমালী গোপনে।।

ও–পথে চোর–কাঁটা, সখি, তায় বলে দিও

বেঁধে না বেঁধে না লো যেন তার উত্তরীয়।

এ বনফুল লাগি’ না আসে কাঁটা’ দলি’

আপনি যাব চলি’ বঁধুয়ার কুঞ্জ–গলি

বিনা মূল্যে বিকাইব ও–চরণে।।কুহু কুহু কুহু কুহু কোয়েলিয়া

কুহরিল মহুয়া বনে।

চমকি’ জাগিনু নিশীথ শয়নে।।

শূন্য-ভবনে মৃদুল সমীরে

প্রদীপের শিখা কাঁপে ধীরে ধীরে।

চরণ-চিহ্ন রাখি’ দলিত কুসুমে

চলিয়া গেছ তুমি দূরে বিজনে।।

বাহিরে ঝরে ফুল আমি বুঝি ঘরে

বেণু-বনে সমীরণ হাহাকার করে,

ব’লে যাও কেন গেলে এমন ক’রে

কিছু নাহি ব’লে সহসা গোপনে।।তোরা দেখে যা আমিনা মায়ের কোলে

মধু পূর্ণিমারি সেথা চাঁদ দোলে

যেন ঊষার কোলে রাঙা-রবি দোলে।।



কূল মখ্‌লুকে আজি ধ্বনি ওঠে, কে এলো ঐ

কলেমা শাহাদাতের্‌ বাণী ঠোঁটে, কে এলা ঐ

খোদার জ্যোতি পেশানিতে ফোটে, কে এলো ঐ

আকাশ-গ্রহ-তারা পড়ে লুটে, কে এলা ঐ

পড়ে দরুদ ফেরেশ্‌তা, বেহেশ্‌তে সব দুয়ার খোলে।।



মানুষে মানুষের অধিকার দিল যে-জন

‘এক আল্লাহ্‌ ছাড়া প্রভু নাই’ কহিল যে-জন,

মানুষের লাগি’ চির-দীন্‌ বেশ ধরিল যে-জন

বাদশা ফকিরে এক শামিল করিল যে-জন

এলো ধরায় ধরা দিতে সেই সে নবী

ব্যথিত-মানবের ধ্যানের ছবি

আজি মাতিল বিশ্ব-নিখিল্‌ মুক্তি-কলোরোলে।।মা    কবে তোরে পারব দিতে আমার সকল ভার।

    ভাবতে কখন পারব মাগো নাই কিছু আমার॥

        কারেও আনিনি মা সঙ্গে ক’রে

        রাখতে নারি কারেও ধ’রে

    তুই দিস্, তুই নিস্ মা হ’রে (আমার) কোথায় অধিকার॥

    হাসি খেলি, চলি, ফিরি ইঙ্গিতে মা তোরই,

    তোরই মাঝে লভি, তোরই মাঝে মরি।

        পুত্র-মিত্র-কন্যা-জায়া,

        মহামায়া তোরই মায়া,

    মা তোর লীলার পুতুল আমি ভাবতে দে এবার॥ক্ষ্যাপা হাওয়াতে মোর আঁচল উড়ে যায়।



খুলে পড়ে গো বাজুবন্দ ধরিতে আঁচল



কোন ঘূর্ণি বাতাস এলো ছন্দ-পাগল



লাগে নাচের ছোঁয়া দেহের কাঁচ মহলায়



হয়ে পায়েলা উতলা সাধে ধরিয়া পায়।।



খুলিয়া পড়ে খোঁপায়, কবরীর ফুলহার



হাওয়ার এই রূপে গো এলো কি বঁধু আমার



এমনি দুরন্ত আদর সোহাগ তার



একি পুলক-শিহরেণে পরান মূরছায়।।ও কে উদাসী বেণু বাজায়



ডাকে করুণ সুরে আয় আয়।।



ও সে বাঁধন হারা বাহির বিলাসী



     গৃহীরে করে সে পরবাসী



     রস যমুনায় উজান বহায়।।



মম মনের ব্রজে ওসে কিশোর রাখাল



যেন বাজায় বাঁশি শুনি অনাদিকাল



তার সরল বাঁশি তার তরল তাল



     অন্তরে গরল-সুধা মেশায়।।স্ত্রী    :    তোমায় দেখি নিতুই চেয়ে চেয়ে

        ওগো অচেনা বিদেশি নেয়ে॥

পুরুষ    :    যেতে এই পথে তরী বেয়ে

        দেখি নদীর ধারে তোমায় বারে বারে

            সজল কাজল বরণী মেয়ে॥

স্ত্রী    :    তোমার তরণীর আসার আশায়

        বসে থাকি কূলে কলস ভেসে যায়।

পুরুষ    :    তুমি পরো যে শাড়ি ভিন গাঁয়ের নারী

        আমি নাও বেয়ে যাই তারি সারি গান গেয়ে।

স্ত্রী    :    গাগরির গলায় মালা জড়ায়ে

        দিই তোমার তরে বঁধু স্রোতে ভাসায়ে॥

পুরুষ    :    সেই মালা চাহি’, নিতি এই পথে গো

                আমি তরী বাহি।

উভয়ে    :    মোরা এক তরীতে একই নদীর স্রোতে

                যাব অকূলে ধেয়ে॥বুল্‌বুলি নীরব নার্গিস–বনে।

ঝরা বন–গোলাপের বিলাপ শোনে।।

শিরাজের নওরোজে ফাল্গুন মাসে

যেন তার প্রিয়ার সমাধির পাশে,

তরুণ ইরান–কবি কাঁদে নিরজনে।।

উদাসীন আকাশ থির হ’য়ে আছে,

জল–ভরা মেঘ ল’য়ে বুকের কাছে।

সাকির শরাবের পিয়ালার ‘পরে

সকরুণ অশ্রুর বেল ফুল ঝরে,

চেয়ে আছে ভাঙা চাঁদ মলিন–আননে।।নিরজন ফুলবন, এসো প্রিয়া

রহি’ রহি’ বলে কোয়েলিয়া।।

পথ পানে চাহি, নাহি নিদ নাহি

ঝরা ফুল জড়ায়ে ঝুরে হিয়া।।চেয়ো না সুনয়না

আর চেয়ো না এ নয়ন পানে ।

জানিতে নাই ক বাকী

সই ও আঁখি কি যাদু জানে ।।



একে ঐ চাউনি বাঁকা

সুর্মা – আঁকা , তায় ডাগর আঁখি ।

বধিতে তায় কেন সাধ

যে মরেছে এ আঁখি – বাণে ।।



কাননে হরিণ কাঁদে

সলিল ফাদে ঝুরছে শফরী,

বাঁকায়ে ভুরুর ধনু

ফুল – অতনু কুসুম শর হানে ।।



কুনাল কি পড়ল ধর

পীযুষ ভরা ঐ চাদো মুখে ,

কাদিছে নার্গিসের ফুল

লাল কপোলের কমল – বাগানে ।।



জ্বলিছে দিবস রাতি

মোমের বাতি রুপের দেওয়ালী ,

নিশিদিন তাই কি জ্বলি

পড়ছে গলি অঝর নয়ানে ।।



মিছে তুই কথার কাঁটায়

সুর বিধে হায় হার গাঁথিস কবি

বিকিয়ে যায় রে মালা

আয় নিরালা আখির দোকানে ।।আজি নাহি কিছু মোর মান-অপমান ব’লে।

সকলি দিয়াছি মোর ঠাকুরের রাঙা চরণের তলে॥

		মোর দেহ-প্রাণ, জাতি কুল মান,

		লজ্জা ও গ্লানি আর অভিমান;

(আমি) দিছি চিরতরে জলাঞ্জলি গো কালো যমুনার জলে॥

মোরে যদি কেহ ভালোবাসে আজ জল আসে আঁখি ভ’রে।

মোর ছল ক’রে সে যে ভালোবাসে মোর শ্যামসুন্দরে।

মোরে		না বুঝিয়া কেহ করিলে আঘাত

		কেঁদে বলি, ওরে ক্ষমা করো নাথ্

বৃন্দাবনে যে প্রেম মধুর হয় আঘাত নিন্দাছলে॥হে প্রিয় আমারে দিবনা ভুলিতে

মোর স্মৃতি তাই রেখে যাই শত গীতে।।



বিষাদিত সন্ধ্যায় শুনিবে দূরে

বিরহী বাঁশী ঝুরে আমারই সুরে

আমার করুন গাঁথা, গাহিবে কে কোথা,

সজল মেঘ ঘেরা নিশীথে।।



গোধূলি ধূসর ম্লান আকাশে

হেরিবে আমার মুরতি ভাসে।



তব পদ দলিত ফুলেরই বাসে

পড়িবে মনে আমারে চকিতে।।আসে বসন্ত ফুলবনে

সাজে বনভূমি সুন্দরী ।

চরণে পায়েলা রুমঝুম

মধুপ উঠিছে গুঞ্জরি ।।



ফুলরেণু – মাখা দখিণা বায়

বাতাস করিছে বন – বালায় ,

বন কবরী-নিকুঞ্জ-ছায়

মুকুলিকা ওঠে মুঞ্জরি ।।



কুহু আজি ডাকে মুহুমুহু

পিউ কাহা কাঁদে উহু উহু ,

পাখায় পাখায় দোহে দুহু

বাধে চঞ্চর চঞ্চরী ।।



দুলে আলো-ছায়া বন –দুকূল,

ওড়ে প্রজাপতি কলকা ফুল ,

কর্ণে অতসী স্বর্ণ-দুল

আলোক-লতার-সাত-নোরী ।।



পদ্ম ডলিয়া পায়ে বালা

করিয়াছে সারা বন আলা ,

দ্বারে মঞ্জরী-দ্বীপ জ্বালা

ডালপালা রচে ফুলছড়ি ।।



কবি, তোর ফুলমালি কেমন ,

ফাগুনে শুন্য পুস্পবন ,

বরিবি বুরে এলে কানন

রিক্ত হাতে কি ভুল ভরি ।।আমার কোন কূলে আজ ভিড়ল তরী

এ কোন সোনার গাঁয় ।

আমার ভাটির তরী আবার কেন

উজান যেতে চায় ।।



আমার দুঃখের কান্ডারী করি ,

আমি ভাসিয়েছিলাম ভাঙ্গা তরী ,

তুমি ডাক দিলে কে স্বপন পরী

নয়ন ইশারায় ।।



আমার নিবিয়ে দিতে ঘরের বাতি ,

ডেকেছিলে ঝড়ের রাতি ,

তুমি কে এলে মোর সুরের সাথী

গানের কিনারায় ।।



ওগো সোনার দেশের সোনার মেয়ে

তুমি হবে কি মোর তরীর নেয়ে ,

এবার ভাঙ্গা তরী চলে বেয়ে

রাঙা অলকায় ।।কেঁদো না কেঁদো না মাগো কে বলেছে কালো?



ইষৎ হাসিতে তোর ত্রিভুবন আলো, কে বলেছে কালো।।



     কে দিয়েছে গালি তোরে, মন্দ সে মন্দ!



     যে বলেছে কালি তোরে, অনধ সে অন্ধ!



মোর  তারায় সে দেখে নাই তার নয়ন-তারা য়নাই আলো!



     তাই তারায় সে দেখে নাই।।



রাখে  লুকিয়ে মা তোর নয়ন-কমল (মাগো)



     কোটি আলোর সহস্র দল



তোর  রূপ দেখে মা লজ্জায় শিব অঙ্গে ছাই মাখালো।।



তোর   নীল -কপোলে কোটি তারা, চন্দনেরি ফোটার পারা



           ঝিকিমিকি করে গো-



মা    তোর দেহলতায় অতুল কোটি রবি -শশীর মুকুল



           ফোটে আবার ঝরে গো-



তুমি   হোমের শিখা বহ্নি- জ্যোতি, তুমি স্বাহা দীপ্তিমতী



     আঁধার ভুবন ভবনে মা কল্যাণ-দীপ জ্বালো



           তুমি কল্যাণ-দীপ জ্বালা।।হয়ত আমার বৃথা আশা তুমি ফিরে আসবে না।



আশা-তরী ডুববে কূলে দুখের স্রোতে ভাসবে না।।



     হয়তো তুমি এমনি ক'রে



     পথ চাওয়াবে জনম ভ'রে



রইবে দূরে চিরতরে সামনে এসে হাসবে না।।



কামনা মোর রইলো মনে রূপ ধ'রে তা উঠলো না;



বারে বারে ঝরলো মুকুল ফুল হয়ে তা ফুটলো না।



     অবুঝ এ প্রাণ তবু কেন



     তোমার ধ্যানেই বিভোর হেন



তুমি চির চপল নিঠুর - জানি, ভালোবাসবে না।।জগজন মোহন সঙ্কটহারী



কৃষ্ণমুরারী শ্রীকৃষ্ণমুরারী।



রাম রচাও ত শ্যামবিহারী



পরম যোগী প্রভু ভবভয়-হারী।।



গোপী-জন-রঞ্জন-ব্রজ-ভয়হারী,



পুরুষোত্তম প্রভু গোলক-চারী



ত্রিভুবন-পালক ভক্ত-ভিখারি,



রাধাকান্ত হরি শিখি-পাখাধারী –



কমলাপতি জয় গোপী-মনহারী।।শুক্‌নো পাতার নুপুর পায়ে

নাচিছে ঘূর্ণী বায়।

জল-তরঙ্গে ঝিল্‌মিল্‌ ঝিল্‌মিল্‌

ঢেউ তুলে সে যায়।।



দীঘির বুকে শতদল দলি’,

ঝরায়ে বকুল চাঁপার কলি,

চঞ্চল ঝর্‌ণার জল ছলছলি,

মাঠের পথে সে ধায়।।

জল-তরঙ্গে ঝিল্‌মিল্‌ ঝিল্‌মিল্‌

ঢেউ তুলে সে যায়।।



শুক্‌নো পাতার নুপুর পায়ে

নাচিছে ঘূর্ণী বায়।

জল-তরঙ্গে ঝিল্‌মিল্‌ ঝিল্‌মিল্‌

ঢেউ তুলে সে যায়।।



বনফুল-আভরণ খুলিয়া ফেলিয়া,

আলুথালু এলোকেশ গগনে মেলিয়া ।।

পাগলিনী নেচে যায় হেলিয়া দুলিয়া

ধূলি-ধূসর কায়।।

জল-তরঙ্গে ঝিল্‌মিল্‌ ঝিল্‌মিল্‌

ঢেউ তুলে সে যায়।।



ইরানী বালিকা যেন মরু-চারিণী

পল্লীর প্রান্তর-বন মনোহারিণী ।।

ছুটে আসে সহসা গৈরিক-বরণী

বালুকার উড়নী গায়।।মোর ঘুম ঘোরে কে এলে মনোহর

নমো নমো নমো নমো

শ্রাবণ মেঘে নাচে নটবর

ঝম ঝম ঝম ঝম ।



শিয়রে বসি চুপি চুপ চুমিলে নয়ন

মোর বিকশিল আবেশে তনু

নীপসম নিরূপম মনোরম ।



মোর ফুলবনে ছিল যত ফুল

ভরি ডালি দিনূ ঢালি দেবতা মোর ।

হায় নিলে না সে ফুল ছি ছি বেভুল

নিলে তুলি খোপা খুলি কুসুম ডোর



স্বপনে কি যে কয়েছি তাই গিয়াছে চলে

জাগিয়া কেদে ডাকি দেবতায়

প্রিয়তম প্রিয়তম প্রিয়তম ।।আমিনার কোলে নাচে হেলে দুলে



শিশু নবী আহমদ রূপের লহর তুলে।।



রাঙা মেঘের কাছে ঈদের চাঁদ নাচে



যেন নাচে ভোরের আলো গোলাব গাছে।



চরণে ভ্রমরা গুঞ্জরে গুল ভুলে।।



সে খুশির ঢেউ লাগে আরশ কুরসি পাশে



হাততালি দিয়ে হুরী সব বেহেশতে হাসে



সুখে ওঠে কেঁপে হিয়া চরণ মূলে।।



চাঁদনি রাঙা অতুল মোহন মোমের পুতুল



আদুল গায়ে নাচে খোদার প্রেমে বেভুল



আল্লার দয়ার তোহ্ফা এলো ধরার কূলে।।ওগো    দু’পেয়ে জীব ছিল গদাই (গদাইচন্দ্র) বিবাহ না করে,

    কুক্ষণে তার বিয়ে দিয়ে দিল সবাই ধ’রে॥

    আইবুড়ো সে ছিল যখন, মনের সুখে উড়ত

    হাল্‌কা দু’খান পা দিয়ে সে (গদাই) নাচ্‌ত, কুঁদ্‌ত ছুঁড়ত॥

ওগো    বিয়ে করে গদাই

    দেখলে সে আর উড়তে নারে, ভারি ঠেকে সদাই।

তার    এ্যাডিশনাল দু’খানা ঠ্যাং বেড়ায় পিছে ন’ড়ে॥

    গদাই-এর পা দু’খানা মোটা, আর তার বৌ-এর পা দু’খানা সরু,

    ছোট বড় চারখানা ঠ্যাং ঠিক যেন ক্যাঙারু

গদাই    (দেখতে) ঠিক যেন ক্যাঙ্গারু।

    আপিসে পদ বৃদ্ধি হয় না (গদাইচন্দ্রের), কিন্তু ঘরে ফি-বছরে,

    পা বেড়ে যায় গড়পড়তায় দু’চারখান ক’রে।

তার    বৌ শোনে না মানা -  

তিনি    হন্যে হয়ে কন্যে আনেন মা, ষষ্টির ছানা

    মানুষ থেকে চার পেয়ে জীব, শেষ ছ’পেয়ে মাছি,

    তারপর আটপেয়ে পিঁপড়ে, বাবা গদাই বলে, একেবারে গেছি

    আর বলে, ও বাবা বিয়ে করে মানুষ এই কেলেঙ্কাররির তরে (বাবা)॥বঁধু, তোমার আমার এই যে বিরহ এক জনমের নহে।



তাই যত কাছে পাই তত এ হিয়ায় কি যেন অভাব রহে।।



     বারে বারে মোরা কত সে ভুবনে আসি



     দেখিয়া নিমেষে দুইজনে ভালোবাসি,



দলিয়া সহসা মিলনের সেই মালা (কেন) চলিয়া গিয়াছি দোঁহে।।



আমরা বুঝি গো বাঁধিব না ঘর, অভিশাপ বিধাতার।



শুধু চেয়ে থাকি, কেঁদে কেঁদে ডাকি, চাঁদ আর পারাবার



                যেন চাঁদ আর পারাবার।



     মোদের জীবন-মঞ্জরি দুটি হায়!



     শতবার ফোটে শতবার ঝ'রে যায়;



আমি কাদি ব্রজে (বঁধু), তুমি কাঁদ মথুরায়, মাঝে অপার যমুনা বহে।।ভরিয়া পরাণ শুনিতেছি গান

আসিবে আজ বন্ধু মোর।



স্বপন মাখিয়া সোনার পাখায়

আকাশে উধাও চিত-চকোর।

আসিবে আজই বন্ধু মোর।।



হিজল বিছানো বন পথ দিয়া

রাঙায়ে চরণ আসিবে গো প্রিয়া।

নদীর পারে বন কিনারে

ইঙ্গিত হানে শ্যাম কিশোর।

আসিবে আজই বন্ধু মোর।।



চন্দ্রচূড় মেঘের গায়

মরাল-মিথুন উড়িয়া যায়,

নেশা ধরে চোখে আলো-ছায়ায়

বহিছে পবন গন্ধ চোর।

আসিবে আজই বন্ধু মোর।।হৃদয় কেন চাহে হৃদয়, আমি জানি মন জানে



জানে নদী কেন যে সে, যায় ছুটে সাগর পানে।।



কেহ বারি কেন চাহে, জানে চাতক, জানে মেঘ,



জানে চকোর সুদূর নভে, চাঁদ কেন তারে টানে।।



কুসুম কেন চাহে শিশির, জানে শিশির, জানে ফুল,



জানে বুলবুল আছে কাঁটা, তবু যায় গুল-বাগানে।



আঁখি চাহে আঁখি-বারি , মন চাহে মনোব্যথা



প্রাণ আছে যার সেই জানে, কেন চাহে প্রাণে প্রাণে।।স্বপ্নে দেখি একটি নতুন ঘর



তুমি আমি দু’জন প্রিয় তুমি আমি দু’জন।



বাহিরে বকুল-বনে কুহু পাপিয়া করে কুজন।।



আবেশে ঢুলে’ ফুল-শয্যায় শুই



মুখ টিপে হাসে মল্লিকা যুঁই



কানে কানে গানে গানে কহে ‘চিনেছি উতল সমীরণ’।।



পূর্ণিমা চাঁদ কয়, গান আর সুর, চঞ্চল ওরা দু’জন



প্রেম-জ্যোতি আনন্দ-আঁখিজল, ছল ছল ওরা দু’জন।



মৌমাছি কয়, গুন্‌ গুন্‌ গান গাই



মুখোমুখি দু’জনে সেইখানে যাই



শারদীয়া শেফালি গায়ে পড়ে কয় –



‘ব্রজের মধুবন – এই তো ব্রজের মধুবন’।।ঐ জল্‌কে চলে লো কার ঝিয়ারি। 

রূপ চাপে না তার নীল শাড়ি।। 

এমন মিঠি বিজলি দিঠি শেখালে তায় কে গো? 

রূপে ডুবু ডুবু রবির রঙ-ভরা ছবির, ছোঁয়াচ লেগেছে গো। 

মন মানে না, আর কি করি ! 

চলে পিছনে ছুটে’ তারি।। 

নাচে বুলবুলি ফিঙে ঢেউয়ে নাচে ডিঙে 

মাঠে নাচে খঞ্জন; 

তার দু’টি আঁখি-তারা নেচে হতো সারা —

দেখেছে বল কোন জন? 

আঁখি নিল যে মোর মন্‌ কাড়ি’ —

ঘরে থাকিতে আর নারি লো।। 

গোলাপ বেলী যুঁই-চামেলি - কোন্‌ ফুল তারি তুল্‌ গো

তার যৌবন-নদী বয় নিরবধি ভাসায়ে দু’ কূল গো 

নিল ভাসায়ে প্রাণ আমারি 

রূপে দু’কূল–ছাপা গাঙ্‌ তারি।।জাগো অমৃত-পিয়াসি চিত



      আত্মা অনিরুদ্ধ



      কল্যাণ প্রবুদ্ধ।



জাগো শুভ্র জ্ঞান পরম



নব প্রভাত পুষ্প সম



      আলোক-স্নান-শুদ্ধ।।



সকল পাপ কলুষ তাপ দুঃখ গ্লানি ভোলো



পুণ্য প্রাণ-দীপ-শিখা স্বর্গ পানে তোলো।



বাহিরে আলো ডাকিছে জাগো তিমির কারারুদ্ধ।।



   ফুলের সম আলোর সম



   ফুটিয়া ওঠ হৃদয় মম



রূপ রস গন্ধে অনায়াস আনন্দে জাগো মায়া-বিমুগ্ধ।।ঘুমাইতে দাও শ্রান্ত রবি রে জাগায়ো না জাগায়ো না,



সারা জীবন যে আলো দিল ডেকে তার ঘুম ভাঙায়ো না।।



যে সহস্র করে রূপরস দিয়া



জননীর কোলে পড়িল ঢলিয়া



তাঁহারে শান্তি-চন্দন দাও ক্রন্দনে রাঙায়ো না।।



যে তেজ শৌর্য-শক্তি দিলেন, আপনারে করি ক্ষয়



তাই হাত পেতে নাও।



বিদেহ রবি ও ইন্দ্র মোদের নিত্য দেবেন জয়



কবিরে ঘুমাতে দাও।



অন্তরে হের হারানো রবির জ্যোতি



সেইখানে তারে নিত্য কর প্রণতি



আর কেঁদে তাঁরে কাঁদায়ো না।।তুমি সুন্দর কপট হে নাথ!মায়াতে রাখ বিভোর।



তোমার ছলনা যে বোঝে না নাথ সেই সে দুঃখী ঘোর।।



   কত শত রূপে নিঠুর আঘাতে



   তুমি চাও নাথ তোমারে ভোলাতে



তবু যে তোমারে ভুলিতে পারে না ধরা দাও তারে চোর।।



কাঁদাও তাহারে নিশিদিন তুমি যপে যে তোমার নাম



তোমারে যে চাহে শত বন্ধনে বাঁধ তারে অবিরাম।



   সাগরে মিশাতে চায় বলে নদী



   জনম গোঁয়ায় কেঁদে নিরবধি



ভক্তে তেমনি দিয়াছ যে নাথ অসীম আঁখি - লোর।।আমি যুগে যুগে আসি, আসিয়াছি পুন মহাবিপ্লব হেতু

এই স্রষ্টার শনি মহাকাল ধূমকেতু!

সাত—সাতশো নরক-জ্বালা জলে মম ললাটে,

মম ধূম-কুণ্ডলী করেছে শিবের ত্রিনয়ন ঘন ঘোলাটে।

আমি অশিব তিক্ত অভিশাপ,

আমি স্রষ্টার বুকে সৃষ্টি-পাপের অনুতাপ-তাপ-হাহাকার—

আর মর্তে সাহারা-গোবি-ছাপ,

আমি অশিব তিক্ত অভিশাপ!



আমি সর্বনাশের ঝাণ্ডা উড়ায়ে বোঁও বোঁও ঘুরি শূন্যে,

আমি বিষ-ধূম-বাণ হানি একা ঘিরে ভগবান-অভিমুন্যে।

শোঁও শন-নন-নন-শন-নন-নন শাঁই শাঁই,

ঘুর্ পাক্ খাই, ধাই পাঁই পাঁই

মম পুচ্ছে জড়ায়ে সৃষ্টি;

করি উল্কা-অশনি-বৃষ্টি,—

আমি একটা বিশ্ব গ্রাসিয়াছি, পারি গ্রাসিতে এখনো ত্রিশটি।

আমি অপঘাত দুর্দৈব রে আমি সৃষ্টির অনাসৃষ্টি!



আমি আপনার বিষ-জ্বালা-মদ-পিয়া মোচড় খাইয়া খাইয়া

জোর বুঁদ হয়ে আমি চলেছি ধাইয়া ভাইয়া!

শুনি মম বিষাক্ত ‘রিরিরিরি’-নাদ

শোনায় দ্বিরেফ-গুঞ্জন সম বিশ্ব-ঘোরার প্রণব-নিনাদ!

ধূর্জটি-শিখ করাল পুচ্ছে

দশ অবতারে বেঁধে ঝ্যাঁটা করে ঘুরাই উচ্চে, ঘুরাই—

আমি অগ্নি-কেতন উড়াই!—



আমি যুগে যুগে আসি, আসিয়াছি পুন মহাবিপ্লব হেতু

এই স্রষ্টার শনি মহাকাল ধূমকেতু!



ঐ বামন বিধি সে আমারে ধরিতে বাড়ায়েছিল রে হাত

মম অগ্নি-দাহনে জ্বলে পুড়ে তাই ঠুঁটো সে জগন্নাথ!

আমি জানি জানি ঐ স্রষ্টার ফাঁকি, সৃষ্টির ঐ চাতুরী,

তাই বিধি ও নিয়মে লাথি মেরে, ঠুকি বিধাতার বুকে হাতুড়ি।

আমি জানি জানি ঐ ভুয়ো ঈশ্বর দিয়ে যা হয়নি হবে তাও!

তাই বিপ্লব আনি বিদ্রোহ করি, নেচে নেচে দিই গোঁফে তাও!

তোর নিযুত নরকে ফুঁ দিয়ে নিবাই, মৃত্যুর মুখে থুথু দি!

আর যে যত রাগে রে তারে তত কাল্-আগুনের কাতুকুতু দি।

মম তূরীয় লোকের তির্যক, গতি তূর্য গাজন বাজায়

মম বিষ নিশ্বাসে মারীভয় হানে অরাজক যত রাজায়!



কচি শিশু-রসনায় ধানি-লঙ্কার পোড়া ঝাল

আর বদ্ধ কারায় গন্ধক ধোঁয়া, এসিড, পটাশ, মোন্ছাল,

আর কাঁচা কলিজায় পচা ঘা’র সম সৃষ্টিরে আমি দাহ করি

আর স্রষ্টারে আমি চুষে খাই।

পেলে বাহান্ন-শও জাহান্নমেও আধা চুমুকে সে শুষে যাই!



আমি যুগে যুগে আসি আসিয়াছি পুন মহাবিপ্লব হেতু—

এই স্রষ্টার শনি মহাকাল ধূমকেতু!

আমি শি শি শি প্রলয়-শিশ্ দিয়ে ঘুরি কৃতঘ্নী ঐ বিশ্বমাতার শোকাগ্নি,

আমি ত্রিভুবন তার পোড়ায়ে মারিয়া আমিই করিব মুখাগ্নি!

তাই আমি ঘোর তিক্ত সুখে রে, একপাক ঘুরে বোঁও করে ফের দু’পাক নি!

কৃতঘ্নী আমি কৃতঘ্নী ঐ বিশ্বমাতার শোকাগ্নি!



পঞ্জর মম খর্পরে জ্বলে নিদারুণ যেই বৈশ্বানর—

শোন্ রে মর, শোন্ অমর!—

সে যে তোদের ঐ বিশ্বপিতার চিতা!

এ চিতাগ্নিতে জগদীশ্বর পুড়ে ছাই হবে, হে সৃষ্টি জানো কি তা?

কি বলো? কি বলো? ফের বলো ভাই আমি শয়তান-মিতা!

হো হো ভগবানে আমি পোড়াব বলিয়া জ্বালায়েছি বুকে চিতা!

ছোট শন শন শন ঘর ঘর ঘর সাঁই সাঁই!

ছোট পাঁই পাঁই!

তুই অভিশাপ তুই শয়তান তোর অনন্তকাল পরমাই।

ওরে ভয় নাই তোর মার নাই!!

তুই প্রলয়ঙ্কর ধূমকেতু,

তুই উগ্র ক্ষিপ্ত তেজ-মরীচিকা ন’স্ অমরার ঘুম-সেতু

তুই ভৈরব ভয় ধূমকেতু!

আমি যুগে যুগে আসি আসিয়াছি পুন মহাবিপ্লব হেতু

এই স্রষ্টার শনি মহাকাল ধূমকেতু!



ঐ ঈশ্বর-শির উল্লঙ্ঘিতে আমি আগুনের সিঁড়ি,

আমি বসিব বলিয়া পেতেছে ভবানী ব্রহ্মার বুকে পিঁড়ি!

খ্যাপা মহেশের বিক্ষিপ্ত পিনাক, দেবরাজ-দম্ভোলি

লোকে বলে মোরে, শুনে হাসি আমি আর নাচি বব-বম্ বলি!

এই শিখায় আমার নিযুত ত্রিশূল বাশুলি বজ্র-ছড়ি

ওরে ছড়ানো রয়েছে, কত যায় গড়াগড়ি!

মহা সিংহাসনে সে কাঁপিছে বিশ্ব-সম্রাট নিরবধি,

তার ললাটে তপ্ত অভিশাপ-ছাপ এঁকে দিই আমি যদি!

তাই টিটকিরি দিয়ে হাহা হেসে উঠি,

সে হাসি গুমরি লুটায়ে পড়ে রে তুফান ঝন্ঝা সাইক্লোনে টুটি!



আমি বাজাই আকাশে তালি দিয়া ‘তাতা-উর্-তাক্’

আর সোঁও সোঁও করে প্যাঁচ দিয়ে খাই চিলে-ঘুড়ি সম ঘুরপাক!

মম নিশাস আভাসে অগ্নি-গিরির বুক ফেটে ওঠে ঘুত্কার

আর পুচ্ছে আমার কোটি নাগ-শিশু উদ্গারে বিষ-ফুত্কার!



কাল বাঘিনী যেমন ধরিয়া শিকার

তখনি রক্ত শোষে না রে তার,

দৃষ্টি-সীমায় রাখিয়া তাহারে উগ্রচণ্ড-সুখে

পুচ্ছ সাপটি খেলা করে আর শিকার মরে সে ধুঁকে!

তেমনি করিয়া ভগবানে আমি

দৃষ্টি-সীমায় রাখি দিবাযামী

ঘিরিয়া ঘিরিয়া খেলিতেছি খেলা, হাসি পিশাচের হাসি

এই অগ্নি-বাঘিনী আমি যে সর্বনাশী!



আজ রক্ত-মাতাল উল্লাসে মাতি রে—

মম পুচ্ছে ঠিকরে দশগুণ ভাতি,

রক্ত রুদ্র উল্লাসে মাতি রে!

ভগবান? সে তো হাতের শিকার!— মুখে ফেনা উঠে মরে!

ভয়ে কাঁপিছে, কখন পড়ি গিয়া তার আহত বুকের পরে!

অথবা যেন রে অসহায় এক শিশুরে ঘিরিয়া

অজগর কাল-কেউটে সে কোনো ফিরিয়া ফিরিয়া

চায়, আর ঘোরে শন্ শন্ শন্,

ভয়-বিহ্বল শিশু তার মাঝে কাঁপে রে যেমন—

তেমনি করিয়া ভগবানে ঘিরে

ধূমকেতু-কালনাগ অভিশাপ ছুটে চলেছি রে;

আর সাপে-ঘেরা অসহায় শিশু সম

বিধাতা তাদের কাঁপিছে রুদ্র ঘূর্ণির মাঝে মম!



আজিও ব্যথিত সৃষ্টির বুকে ভগবান কাঁদে ত্রাসে,

স্রষ্টার চেয়ে সৃষ্টি পাছে বা বড় হয়ে তারে গ্রাসে!অচেনা সুরে অজানা পথিক

		নিতি গেয়ে যায় করুণ গীতি।

শুনিয়া সে গান দু’লে ওঠে প্রাণ

		জেগে ওঠে কোন্ হারানো স্মৃতি॥

ঘুরিয়া মরে উদাসী সে সুর

সাঁঝের কূলে বিষাদ-বিধুর,

নীড়ে যেতে হায় পাখি ফিরে চায়,

		আবেশে ঝিমায় কুসুম-বীথি॥আমি যার নূপুরের ছন্দ, বেণুকার সুর



কে সেই সুন্দর, কে?



আমি যার বিলাস যমুনা, বিরহ বিধুর



কে সেই সুন্দর, কে?



যাহার গলে আমি বনমালা



আমি যার কথার কুসুমডালা



না দেখা সুদূর



কে সেই সুন্দর, কে?



যার শিখীপাখা লেখনী হয়ে



গোপনে মোরে কবিতা লেখায়



সে রহে কোথায় হায়?



আমি যার বরষার আনন্দ কেকা



নৃত্যের সঙ্গিনী দামিনীরেখা



যে মম অঙ্গের কাঁকন-কেয়ূর



কে সেই সুন্দর, কে?ঝঞ্ঝার ঝাঁঝর বাজে ঝনঝন



বনানী-কুন্তল এলাইয়া ধরণী



কাঁদিছে পড়ি চরণে শনশন শনশন।।



দোলে ধূলি-গৈরিক পতাকা গগনে,



ঝামর কেশে নাচে ধূর্জটি সঘনে।



হর-তপোভঙ্গের ভুজঙ্গ নয়নে,



সিন্ধুর মঞ্জীর চরণে বাজে রনরন রনরন।।বল সখি বল ওরে স'রে যেতে বল।



মোর মুখে কেন চায় আঁখি-ছলছল,



     ওরে স'রে যেতে বল।।



পথে যেতে কাঁপে গা শরমে জড়ায় পা,



মনে হয় সারা পথ হয়েছে পিছল



           ওরে স'রে যেতে বল।।



জল নিতে গিয়ে সই ওর চোখে চেয়ে রই



সান-বাঁধা ঘাট যেন কাঁপে টলমল



           ওরে স'রে যেতে বল।।



প্রথম বিরহ মোর



চায় কি ও চিত-চোর;



চাঁদিনী চৈতী রাতে আনে সে বাদল



           স'রে যেতে বল



           ওরে স'রে যেতে বল।।নয়নে নিদ নাহি।



নিশীথ-প্রহর জাগি, একাকিনী গান গাহি।।



কোথা তুমি কোন দূরে, ফিরিয়া কি আসিবে না,



তোমার সাজানো বনে ফুটিয়া ঝরিল হেনা –



কত মালা গাঁথি, কত আর পথ চাহি।।



কত আশা অনুরাগে হৃদয় দেউলে রেখে



পূজিনু তোমারে পাষাণ, কাঁদিলাম ডেকে ডেকে।



এস অভিনামি ফিরে, নিরাশায় এ তিমিরে



চাঁদের তরণী বাহি’।।রাঙামাটির পথে লো মাদল বাজে, বাজে বাঁশের বাঁশি,

	বাঁশি বাজে বুকের মাঝে লো, মন লাগে না কাজে লো,

	রইতে নারি ঘরে ওলো প্রাণ হলো উদাসী লো।।

	মাদলীয়ার তালে তালে অঙ্গ ওঠে দুলে লো,

	দোল লাগে শাল পিয়াল বনে, নোটন খোঁপার ফুলে লো,

	মহুয়া বনে লুটিয়ে পরে মাতাল চাঁদের হাসি লো।।

	চোখে ভালো লাগে যাকে, তারে দেখবো পথের বাঁকে,

তার 	চাঁচড় কেশে বেঁধে দেবো ঝুমকো জবার ফুল

তার 	গলার মালার কুসুম কেড়ে করব কানের দুল।

তার 	নাচের তালের ইশারাতে বলবো ভালোবাসি লো।।কও কথা কও কথা, কথা কও হে দেবতা।



তুমি তো জানো স্বামী আমার প্রাণে কত ব্যথা।।



মোর তরে আজি সকল দুয়ার



হইল বন্ধ হে প্রভু আমার



তুমি খোলো দ্বার! সহে না যে আর সহে না এ নীরবতা।।



শুনি অসহায় মোর ক্রন্দন



গলিবে না পাষাণের নারায়ণ



ভোলো অভিমান চরণে লুটায় পূজারিণী আশাহতা।।নিরালা কানন-পথে কে তুমি চল একেলা।



দু'ধারে চরণ-পাতে ফুটায়ে ফুলের মেলা।।



তোমার ওই কেশের সুবাস ফুলবন করিছে উদাস



কুসুম ভুলিয়া মলয় ও কেশে করিছে খেলা।।



লুটায়ে পড়ে ফুল-দল পরিবে বলিয়া খোঁপায়



ওগো চলিবে বলি' বনতল ফুলেরা পরাগে রাঙায়,



ও-পায়ে আলতা হ'তে চায় রঙিন গোধূলি-বেলা।।



'চলিয়া যেয়ো না, যেয়ো না' বলি' লতারা চরণে জড়ায়,



রোধিতে কন্টক-তরু, আঁচল ছাড়িতে না চায়;



আকাশে ইশারায় ডাকে দ্বিতীয়া চাঁদের ভেলা।।পথ চলিতে যদি চকিতে কভু দেখা হয়, পরাণ-প্রিয়।

চাহিতে যেমন আগের দিনে তেমনি মদির চোখে চাহিও।।



যদি গো সেদিন চোখে আসে জল,

লুকাতে সে জল করিও না ছল,

যে-প্রিয় নামে ডাকিতে মোরে

সে-নাম ধরে বারেক ডাকিও।।



তোমার বঁধু পাশে (হায়) যদি রয়,

মোরও প্রিয় সে, করিও না ভয়,

কহিব তা’রে, ‘আমার প্রিয়ারে

আমারো অধিক ভালোবাসিও।।‌‍



বিরহ-বিধুর মোরে হেরিয়া,

ব্যথা যদি পাও যাব সরিয়া,

রবো না হ’য়ে পথের কাঁটা,

মাগিব এ বর মোরে ভুলিও।।অঝোর ধারায় বর্ষা ঝরে সঘন তিমির রাতে।

নিদ্রা নাহি তোমায় চাহি’ আমার নয়ন-পাতে॥

		ভেজা মাটির গন্ধ সনে

		তোমার স্মৃতি আনে মনে,

বাদ্‌লী হাওয়া লুটিয়ে কাঁদে আঁধার আঙিনাতে॥

হঠাৎ বনে আস্‌ল ফুলের বন্যা পল্লবেরই কূলে,

নাগকেশরের সাথে কদম কেয়া ফুট্‌ল দুলে দুলে।

নবীন আমন ধানের ক্ষেতে হতাশ বায়ু ওঠে মেতে,

মন উড়ে যায় তোমার দেশে পূব-হাওয়ারই সাথে॥পুরুষ: এলে তুমি কে, কে ওগো



     তরুণা অরুণা করুণা সল চোখে।



স্ত্রী:   আমি তব মনের বনের পথে



     ঝিরি ঝিরি গিরি-নির্ঝরিণী



     আমি যৌবন-উন্মনা হরিণী মানসলোকে।।



পুরুষ:  ভেসে যাওয়া মেঘের সজল ছায়া



     ক্ষণিক মায়া তুমি প্রিয়া



     স্বপনে আসি' বাজায়ে বাঁশি স্বপনে যাও মিশাইয়া।



স্ত্রী:   বাহুর বাঁধনে দিই না ধরা-



     আমি স্বপন-স্বয়ম্বরা



     সঙ্গীতে জাগাই ইঙ্গিতে ফোটাই



     তোমার প্রেমের যুঁই-কোরকে।



পুরুষ:  আধেক প্রকাশ স্ত্রী: আধেক গোপন



পুরুষ:  আধো জাগরণ স্ত্রী: আধেক স্বপন



উভয়ে:খেলিব খেলা ছায়া-আলোকে।।রোজ হাশরে আল্লাহ আমার

রোজ হাশরে আল্লাহ আমার কোর না বিচার

বিচার চাহি না, তোমার দয়া চাহে এ গুনাহগার।।



আমি জেনে শুনে জীবন ভরে

দোষ করেছি ঘরে পরে

আশা নাই যে যাব তরে বিচারে তোমার।।



বিচার যদি করবে

কেন রহমান নাম নিলে।

ঐ নামের গুনেই তরে যাব,

কেন এ জ্ঞান দিলে!



দীন ভিখারি বলে আমি

ভিক্ষা যখন চাইব স্বামী ।।

শূন্য হাতে ফিরিয়ে দিতে পারবে না কো আর।।কাবেরী নদী-জলে কে গো বালিকা

আনমনে ভাসাও চম্পা-শেফালিকা।।



প্রভাত-সিনানে আসি’ আলসে

কঙ্কন-তাল হানো কলসে

খেলে সমীরণ, ল’য়ে কবরীর মালিকা।।



দিগন্তে অনুরাগে নবারুন জাগে

তব জল ঢল ঢল করুণা মাগে।



ঝিলাম, রেবা নদী-তীরে

মেঘদূত বুঝি খুঁজে ফিরে

তোমারেই তন্বী শ্যামা-কর্ণাটিকা।আল্লাহতে যার পূর্ণ ঈমান কোথা সে মুসলমান।

কোথা সে আরি অভেদ যাহার জীবন- মৃত্যু- জ্ঞান।।



যার মুখে শুনি তওহিদের কালাম

ভয়ে মৃত্যুও করিত সালাম।



যার দ্বীন দ্বীন রবে কাঁপিত দুনিয়া

জ্বীন পরী ইনসান।।



স্ত্রী- পুত্ররে আল্লারে সঁপি জেহাদে যে নির্ভীক

সেহে কোরবানী দিত প্রান হায়! আজ তারা মাগে বিখ।



কোথা সে শিক্ষা আল্লাহ ছাড়া

ত্রিভুবনে ভয় করিত না যারা।



আজাদ করিতে এসেছিল যারা

সাথে ল’য়ে কোরআন।।আমায় নহে গো ভালোবাসো শুধু

ভালোবাসো মোর গান

বনের পাখিরে কে চিনে রাখে

গান হলে অবসান ।



চাদেরে কে চায় জোসনা সবাই যাচে

গীত শেষে বীণা পড়ে থাকে ধূলি মাঝে

তুমি বুঝিবে না

আলো দিতে কত পোড়ে

কত প্রদীপের প্রাণ ।



যে কাটা লতার আখিঁজল

ফুল হয়ে উঠে ফুটে

ফুল নিয়ে তার দিয়েছো কি কিছু

শূন্য পত্র পুটে ।



সবাই তৃষ্ণা মেটায় নদীর জলে

কি তৃষা জাগে সে নদীর হিয়া তলে

বেদনার মহা সাগরের কাছে করো সন্ধান ।অগ্নি চঞ্চল-লীলায়িত-দেহা চির-চেনা

ফোটাও মনের বনে তুমি বকুল হেনা।।

	যৌবন-মদ গর্বিতা তন্বী

	আননে জ্যোৎস্না, নয়নে বহ্নি,

তব চরণের পরশ বিনা অশোক তরু মুঞ্জরে না।।

নন্দন-নন্দিনী তুমি দয়িতা চির-আনন্দিতা,

প্রথম কবির প্রথম লেখা তুমি কবিতা।

নৃত্য শেষের তব নুপুরগুলি হায়

রয়েছে ছড়ানো আকাশের তারকায়

সুর-লোক-উর্বশী হে বসন্ত-সেনা ! চির-চেনা।।ও তুই উলটা বুঝলি রাম



আমি আম চাহিতে জাম দিলে , আর জাম চাহিতে কি-না আম।।



আমি চড়বার ঘোড়া চাইতে শেষে, ওগো ঘোড়াই ঘাড়ে চড়লো এসে,



ও বাব্বা-



আমি প্রিয়ার চিঠি চাইতে এলো কিনা ইনকামট্যাক্স-এর খাম।।



আমি চেয়েছিলাম কোঠা বাড়ি , তাই পড়লো পিঠে লাঠির বাড়ি



     ভুলে আমি বলেছিলাম তোমার পায়ে শরণ নিলাম।



     তুমি ভুল বুঝিলে, ভিটেবাড়ি সব হ'লো নিলাম।।



আমি চেয়েছিলম সুবোধ ভাইটি



তা না হয়ে, বাবা গোঁয়ার সে ভাই উচায় লাঠি



আমি শ্রী ব্রজধাম চাইতে ঠেলে দিলে শ্রীঘর হাজত ধাম।।মাগো চিন্ময়ী রূপ ধরে আয়

মৃণ্ময়ী রূপ তোর পূজি শ্রীদুর্গা

তাই দুর্গতি ঘুচিল না হায়।



যে মহাশক্তির হয় না বিসর্জন

অন্তরে বাহিরে প্রকাশ যার অনুক্ষণ

মন্দিরে দুর্গে রহে না যে বন্দী

সেই দুর্গারে দেশ চায়।



আমাদের দ্বিভুজে দশভুজা শক্তি

দে পরব্রক্ষ্মময়ী

শক্তি পূজার ফল ভক্তি কি পাব শুধু

হব না কি বিশ্বজয়ী?



এ পূজা বিলাস সংহার কর

যদি পুত্র শক্তি নাহি পায়।সুন্দর অতিথি এসো, এসো,

কুসুম-ঝরা বনপথে,

তোমার আশায় মুকুলগুলি

চেয়ে আছে প্রভাত হ’তে।।

সুন্দর অতিথি



তোমার আসার অনুরাগে

পাতায় পাতায় শিহর লাগে ।।

কণ্ঠে কুহুর কুজন জাগে

ভাসলো আকাশ আলোর স্রোতে।।

সুন্দর অতিথি



চলতে যদি বেদনা পায়

তব কোমল চরণ-কমল ।।

বন-বীথিকার পথ-ধূলি

ঝরা পল্লব পাপড়ি-দল।

পেয়ে আজি আসার আভাস

উতল হ’ল মন্দ বাতাস ।।

চেয়ে আছে উদাসী আকা…।

আসবে কবে সোনার রথে।

সুন্দর অতিথি এসো, এসো,

কুসুম-ঝরা বনপথে,

সুন্দর অতিথি



পোস্ট ন্যাভিগেশনআমারে চোখ ইশারায় ডাক দিলে হায় কে গো দরদী ,

খুলে দাও রং মহলার তিমির দুয়ার ডাকিলে যদি ।।



গোপনে চৈতি হাওায় গুল বাগিচায় পাঠালে লিপি ,

দেখে তাই ডাকছে কূ কূ বলে কোয়েল ননদী ।।



পাঠালে ঘূর্ণীদূতী ঝড় কপোতী বৈশাখে সখি ,

বরষায় সেই ভরসায় মোর পানে চায় জল ভোরা নদী ।।



তোমারি অশ্রু বলে শিউলি তলে সিক্ত শরতে,

হিমানীর পরশ বুলাও ঘুম ভেঙ্গে দাও দ্বার যদি রোধি ।।



পউষের শুন্য মাঠে একলা বাটে চাও বিরহিণী,

দুহুহায় চাই বিষাদে মধ্যে কাঁদে তৃষ্ণা জলধি।।



ভিড়ে যা ভোর বাতাসে ফুল সুবাসে রে ভোমর কবি

উষসীর শিশ মহলে আসতে যদি চাস নিরবধি ।।মেঘের হিন্দোলা দেয় পূব-হাওয়াতে দোলা।



কে দুলিবি এ-দোলায় আয় আয় ওরে কাজ-ভোলা।।



মেঘ-নটীর নূপুর



ঐ বাজে ঝুমুর ঝুমুর,



শীর্ণা-তুন ঝর্না তরঙ্গ-উতরোলা।।



ফুল-পসারিণী ঐ দুলিছে বনানী



বিনিমূলে বিলায় সে সুরভি, ফুল ছানি।



আজ ঘরে ঘরে ফুল-দোল্‌ সব বন্ধ দুয়ার খোলা।।



জলদ-মৃদঙ বাজে



গভীর ঘন আওয়াজে,



বাদলা-নিশীথ দুলে ঐ তিমির-কুন্তলা।।এ কি এ মধু শ্যাম-বিরহে।



হৃদি-বৃন্দাবনে নিতি রসধারা বহে।।



     গভীর বেদনা মাঝে



     শ্যাম-নাম-বীনা বাজে



প্রেমে মন মোহে যত ব্যথায় প্রাণ দহে।।আমার বুকের ভেতর জ্বলছে আগুন, দমকল ডাক ওলো সই।

শিগ্‌গির ফোন কর বঁধুরে, নইলে পুড়ে ভস্ম হই॥

    অনুরাগ দিশ্‌লাই নিয়ে

    চোখের লম্প জ্বালতে গিয়ে,

আমার প্রাণের খোড়ো ঘরে লাগল আগুন ওই লো ওই॥

    প্রেমের কেরোসিন যে এত

    অল্পে জ্বলে জানিনে তো,

কি দাবানল জ্বলছে বুকে জানবে না কেউ আমা বই॥

    প্রণয় প্রীতির তোষক গদি

    রক্ষে করতে চায় সে যদি

মনে ক’রে আনতে বলিস (তারে) আদর সোহাগ বালতি মই॥গুলবাগিচার বুলবুলি আমি রঙিন প্রেমের গাই গজল।

অনুরাগের লাল শারাব মোর চোখে ঝলে ঝলমল (হায়)।।



আমার গানের মদির ছোঁয়ায় গোলাচ কুঁড়ির ঘুম টুটে যায়

সে গান শুনে প্রেম দীওয়ানা কবির আঁখি ছলছল (হায়)।।



লাল শিরাজীর গেলাস হতে তন্বী সাকী পড়ে ঢুলে

আমার গানের মিঠা পানির লহর বহে নহর কূলে।



ফুটে উঠে আনারকলি নাচে ভ্রমর রঙ পাগল (হায়)

সে সুর শুনে দিশেহারা ঝিমায় গগন ঝিমায় তারা

চন্দ্র জাগে তন্দ্রাহারা বনের পাতায় শিশির জলমেঘে মেঘে অন্ধ অসীম আকাশ।

আমারি মত কাঁদে দিশাহারা

নয়ন পুতলি চাঁদে হারায়ে

হারায়ে তারি নয়ন তারা।।

আমার ভুবন আঁধারে ভরিয়া

নয়ন মণি মোর কে নিল হরিয়া

প্রিয় নাম ধরে তারে খুঁজি দিকে দিকে

শূন্য গগনে শুধু ঝরে বারি ধারা।।

হে আলোর রাজা বল বল মোরে

মোর আঁখি পুতলি কেন নিলে হ’রে

তব উৎসব সভা হ’তো না কি উজল

আমার আঁখির আলো ছাড়া।।এলোঐ বনান্তে পাগল বসন্ত

বনে বনে মনে মনে রং সে ছড়ায় রেচঞ্চল তরুণ দুরন্ত।।

		বাঁশীতে বাজায় সে বিধুর

		পরজ বসন্তের সুর

পান্ডু কপোলে জাগে রঙ নব অনুরাগে রাঙা হ’ল ধূসর দিগন্ত।।

		কিশলয়ে পর্ণে অশান্ত

		ওড়ে তার অঞ্চল প্রান্ত

পলাশ কলিতে তার ফুল ধনু লঘু ভার ফুলে ফুলে হাসি অফুরন্ত।।

		এলোমেলো দখিনা মলয় রে

		প্রলাপ বকিছে বনময় রে

অকারণ মন-মাঝে বিরহের বেণু বাজে জেগে ওঠে বেদনা ঘুমন্ত।।সখি আমি-ই না হয় মান করেছিনু

তোরা তো সকলে ছিলি।



ফিরে গেল হরি, তোরা পায়ে ধরি

কেন নাহি ফিরাইলি।



তারে ফিরায় যে পায়ে ধরি

(তা’র) পায়ে পায়ে ফেরেন হরি

পরিহরি মান, অভিমান

তারে কেন নাহি ফিরাইলি।।



তোরা তো হরির স্বভাব জানিস্‌।

(তা’র) স্বভাবের চেয়ে পরভাব বেশি

তোরা তো হরির স্বভাব জানিস্‌।



তা’র স্বভাব জেনেও রহিল স্ব-ভাবে

ডাকিলি না পরবোধে

(তোদের)পরম-পুরুষ পর্‌বোধ্‌ হ’ল

ডাকিলি না পরবোধে।



(তারে প্রবোধ কেন দিলি নে সই,

তোরা তো চিনিস্‌ হরিরে

প্রবোধ কেন দিলি নে সই

কেন ডাকিলি না পরবোধে।



হরি প্রহরী হইয়া রহিত রাধার

ঈষৎ অনুরোধে

(তা’রে) অনুরোধ কেন করলি নে সই,

তোরা যে আমার অনুরাধা

অনুরোধ কেন করলি নে সই।

তোরা যে রাধার অনুবর্তিণী

অনুরোধ কেন করলি নে সই

কেন ডাকিলি না পরবোধে।।দাঁড়ালে দুয়ারে মোর     কে তুমি ভিখারিনী।

    গাহিয়া সজল চোখে    বেলা-শেষের রাগিণী॥

    মিনতি-ভরা আঁখি        ওগো কে তুমি ঝড়ের পাখি

(ওগো)    কি দিয়ে জুড়াই ব্যথা    কেমনে কোথায় রাখি

    কোন্ প্রিয় নামে ডাকি’    মান ভাঙাব মানিনী॥

    বুকে তোমায় রাখতে প্রিয়    চোখে আমার বারি ঝরে,

(ওগো)     চোখে যদি রাখিতে চাই     বুকে উঠে ব্যথা ভ’রে।

    যত দেখি তত হায়,    ওগো পিপাসা বাড়িয়া যায়

    কে তুমি যাদুকরী        স্বপন-মরু-চারিণী॥হারানো হিয়ার নিকুঞ্জ পথে

কুড়াই ঝরা ফুল একেলা আমি

তুমি কেন হায় আসিলে হেথায়

সুখের সরব বইতে নারি।



চারিপাশে মোর উড়িছে﻿ কেবল

শুকানো পাতা মলিন ফুলদল।



বৃথায় কেন হায় তব আঁখিজল

ছিটাও অবিরল দিবসজামি।।



এলে অবেলা পথিক বে’ ভুল

বিধিছে কাঁটা নাহি পাবে ফুল।



কি দিয়ে বরণ করিও চরণ

নিভিছে জীবন জীবনস্বামী।।ওগো    এলে কি শ্যামল পিয়া কাজল মেঘে

    চাঁচর চিকুর ওড়ে পবন বেগে॥

    তোমার লাবনি ঝ’রে পড়িছে অবনি-পরে

    কদম শিহরে কর-পরশ লেগে॥

    তড়িৎ ত্বরিত পায়ে বিরহী-আঁখিরে ছায়ে তরাসে লুকায়।

    চলিতে পথের মাঝে ঝুমুর ঝুমুর বাজে নূপুর দু’পায়।

    অশনি হানার ছলে প্রিয়ারে ধরাও গলে,

ওগো    রাতের মুকুল কাঁদে কুসুম জেগে॥তোরা সব জয়ধ্বনি কর

ঐ নূতনের কেতন ওড়ে কালবোশেখীর ঝড়

তোরা সব জয়ধ্বনি কর



আসছে এবার অনাগত প্রলয় নেশায় নৃত্য পাগল

সিন্ধুপারের সিংহদ্বারে ধমক ভেনে ভাঙলো আগল



মৃত্যুগহন অন্ধকুপে মহাকালের চন্ডরূপে ধূম্রধূপে

বজ্রশিখার মশাল জ্বেলে আসছে ভয়ংকর



ওরে ওই হাসছে ভয়ংকর

তোরা সব জয়ধ্বনি কর



দ্বাদশ রবির বহ্নিজ্বালা ভয়াল তাহার নয়নকটায়

দিগন্তরের কাঁদন লুটায় পিঙ্গল তার ত্রস্ত জটায়



বিন্দু তাহার নয়নজলে সপ্তমহাসিন্ধু দোলে কপোলতলে

বিশ্বমায়ের আসন তারই বিপুল বাহুর পর



হাঁকে ঐ জয় প্রলয়ংকর

তোরা সব জয়ধ্বনি কর



মাভৈঃ মাভৈঃ জগৎ জুড়ে প্রলয় এবার ঘনিয়ে আসে

জরায় মরা মুমূর্ষুদের প্রাণ লুকানো ঐ বিনাশে



এবার মহানিশার শেষে আসবে Œষা অরুণ হেসে তরুণ বেশে

দিগম্বরের জটায় লুটায় শিশুচাঁদের কর



আলো তার ভরবে এবার ঘর

তোরা সব জয়ধ্বনি কর।কোন্‌ সে-সুদূর অশোক-কাননে বন্দিনী তুমি সীতা।



আর কতকাল জ্বলিবে আমার বুকে বিরহের চিতা।।



সীতা – সীতা!!



বিরহে তোমার অরণ্যচারী



কাঁদিব রঘুবীর বল্কলধারী,



ঝরা চামেলির অশ্রু ঝরায়ে ঝুরিছে বন-দুহিতা।।



সীতা – সীতা!!



তোমার আমার এই অনন্ত অসীম বিরহ নিয়া,



কত আদি কবি কত রামায়ন রচিবে, কে জানে প্রিয়া!



বেদনার সুর-সাগর তীরে



দয়িতা আমার এসো এসো ফিরে,



আবার আঁধার হৃদি-অযোধ্যা হইবে দীপান্বিতা।।



সীতা – সীতা!!ফুটলো যেদিন ফাল্গুনে, হায়, প্রথম গোলাপ -কুঁড়ি



বিলাপ গেয়ে বুলবুলি মোর গেল কোথায় উড়ি।।



     কিসের আশায় গোলাপ বনে



     গাইতো সে গান আপন মনে,



লতার সনে পাতার সনে খেতো লুকোচুরি (হায়)



সেই লতাতে প্রথম প্রেমের ফুটলো মুকুল যবে



পালিয়ে গেল ভীরু পাখি অমনি নীরবে।



     বাসলে ভালো যে জন কাঁদে



     বাঁধবো তা'রে কোন সে ফাঁদে,



ফুল নিয়ে তাই অবসাদে বনের পথে ঘুরি (হায়)।।নতুন ক’রে রেজওয়ান জিন্নত সাজায়



আজ  রোজায় আজ  রোজায় আজ  রোজায়।



লাগল চাবি দোজখেরি দরওয়াজায়।।



     মসজিদেরি মিনার-চুড়ে



     আজ  বেহেশতী নিশান উড়ে



গাফলতি নাই আর কারো নামাজ কাজায়।।



     রোজার শবেকদর রাতে



     কোরান এলো দুনিয়াতে



ফেরেশতা সব সালাম জানায় মোর্তজায়।।পুরুষঃ    জহরত পান্না হীরার বৃষ্টি

    তব হাসি-কান্না চোখের দৃষ্টি

    তারও চেয়ে মিষ্টি মিষ্টি মিষ্টি॥

স্ত্রীঃ    কান্না-মেশানো পান্না নেবো না, বঁধু।

    এই পথেরই ধূলায় আমার মনের মধু

    করে হীরা মানিক সৃষ্টি মিষ্টি আরো মিষ্টি॥

পুরুষঃ    সোনার ফুলদানি কাঁদে লয়ে শূন্য হিয়া

    এসো মধু-মঞ্জরি মোর! এসো প্রিয়া, প্রিয়া!

স্ত্রীঃ    কেন ডাকে বউ কথা কও, বউ কথা কও,

    আমি পথের ভিখারিনী গো, নহি ঘরের বউ।

    কেন রাজার দুলাল মাগে মাটির মউ।

    বুকে আনে ঝড়, চোখে বৃষ্টি তার সকরুণ দৃষ্টি তবু মিষ্টি॥কেন আন ফুলডোর।

আজি বিদায়ও বেলা

মোছো মোছো আঁখিলোর

যোগী ভাঙ্গিলো মেলা



কেন মেঘেরো স্বপন

আনো মরূরও চোখে

ভুলে দিও না কুসুম

যারে দিয়েছো হেলা



যবে শুকালো কানন

এলে বিঁধুর পাখি

লয়ে কাঁটা ভরা প্রান

একি নিঠুরও খেলা



যদি আকাশ কুসুম

পেলি চকিতে কবি

চলো চলো মুসাফির

ডাকে পারেরও বেলা



আছে বাহুরও বাঁধন

তব শয়ন সাথি

আমি এসেছি একা

আমি চলি একেলা



কেন আনো ফুলোডোর

আজি বিদায়ও বেলা

মোছো মোছো আঁখিলোর

যোগী ভাঙ্গিলো মেলালায়লী তোমার এসেছে ফিরিয়া মজনুঁ গো আঁখি খোলো।

প্রিয়তম! এতদিনে বিরহের নিশি বুঝি ভোর হলো।।

মজনুঁ! তোমার কাঁদন শুনিয়া মরু–নদী পর্বতে

বন্দিনী আজ ভেঙেছে পিঞ্জর বাহির হয়েছে পথে।

আজিদখিনা বাতাস বহে অনুকূল,

		ফুটেছে গোলাপ নার্গিস ফুল,

ওগো বুলবুল, ফুটন্ত সেই গুলবাগিচায় দোলো।।

বনের হরিণ–হরিণী কাঁদিয়া পথ দেখায়েছে মোরে,

হুরী ও পরীরা ঝুরিয়া ঝুরিয়া চাঁদের প্রদীপ ধ’রে।

		আমার নয়নে নয়ন রাখিয়া

		কি বলিতে চাও, হে পরান–পিয়া!

নাম ধ’রে ডাকো ডাকো মোরে স্বামী

		ভোলো অভিমান ভোলোআমি পথ-মঞ্জুরী ফুটেছি আঁধার রাতে,

গোপন অশ্রু-সম রাতের নয়ন-পাতে।



দেবতা চাহেনা মোরে,

গাঁথে না মালার ডোরে,

অভিমানে তাই ভোরে শুকাই শিশির-সাথে।।



মধুর সুরভি ছিল আমার পরাণ ভরা,

আমার কামনা ছিল মালা হ’য়ে ঝ’রে পড়া।



ভালবাসা পেয়ে যদি

কাঁদিতাম নিরবধি,

সে বেদনা ছিল ভাল সুখ ছিল সে কাঁদাতে।কেন আনো ফুলোডোর

আজি বিদায়ও বেলা

মোছো মোছো আঁখিলোর

যোগী ভাঙ্গিলো মেলা



কেন মেঘেরো স্বপন

আনো মরূরও চোখে

ভুলে দিও না কুসুম

যারে দিয়েছো হেলা



যবে শুকালো কানন

এলে বিঁধুর পাখি

লয়ে কাঁটা ভরা প্রান

একি নিঠুরও খেলা



যদি আকাশ কুসুম

পেলি চকিতে কবি

চলো চলো মুসাফির

ডাকে পারেরও বেলা



আছে বাহুরও বাঁধন

তব শয়ন সাথি

আমি এসেছি একা

আমি চলি একেলাএ কোন্‌ মধুর শরাব দিলে আল আরাবি সাকি,

নেশায় হলাম দিওয়ানা যে রঙিন হল আঁখি।।

	তৌহিদের শিরাজি নিয়ে

	ডাকলে সবায় যারে পিয়ে,

নিখিল জগৎ ছুটে এলো রইল না কেউ বাকি।।

বসলো তোমার মহ্‌ফিল দূর মক্কা মদিনাতে,

আল্‌-কোরানের গাইলে গজল শবে কদর রাতে।

	নরনারী বাদশা ফকির

	তোমার রূপে হয়ে অধীর

যা ছিল নজ্‌রানা দিল রাঙা পায়ে রাখি’।আলগা করো গো খোপার বাঁধন
দিল ওহি মেরা ফাস গায়ি
দিল ওহি মেরা ফাস গায়ি
আলগা করো গো খোপার বাঁধন
দিল ওহি মেরা ফাস গায়ি
দিল ওহি মেরা ফাস গায়ি

বিনোদ বেনির জরিন ফিতায়
বিনোদ বেনির জরিন ফিতায়
আন্ধা ইশক মেরা কাস গায়ি
আন্ধা ইশক মেরা কাস গায়ি
আলগা করো গো খোপার বাঁধন
দিল ওহি মেরা ফাস গায়ি
দিল ওহি মেরা ফাস গায়ি

তোমার কেশের গন্ধে কখন
লুকায় আসিলো লোভী আমার মন
তোমার কেশের গন্ধে কখন
লুকায় আসিলো লোভী আমার মন
বেহুঁশ হো কার গির পারি হাথো ম্যায়
বেহুঁশ হো কার গির পারি হাথো ম্যায়
বাজু বান্ধ ম্যায় বাস গায়ি
বাজু বান্ধ ম্যায় বাস গায়ি
আলগা করো গো খোপার বাঁধন
দিল ওহি মেরা ফাস গায়ি
দিল ওহি মেরা ফাস গায়ি

কানেরও দুলে প্রাণ রাখিলে বিধিয়া
আঁখ ফিরা দিয়া চোরি কার নিন্দিয়া
কানেরও দুলে প্রাণ রাখিলে বিধিয়া
আঁখ ফিরা দিয়া চোরি কার নিন্দিয়া
দেহেরও দেউরীতে বেড়াতে আসিয়া .
দেহেরও দেউরীতে বেড়াতে আসিয়া
অউর নেহি ওহ ওয়াপাস গায়ি
অউর নেহি ওহ ওয়াপাস গায়ি
আলগা করো গো খোপার বাঁধন
দিল ওহি মেরা ফাস গায়ি
দিল ওহি মেরা ফাস গায়ি
বিনোদ বেনির জরিন ফিতায়
আন্ধা ইশক মেরা কাস গায়ি
আন্ধা ইশক মেরা কাস গায়ি
আলগা করো গো খোপার বাঁধন
দিল ওহি মেরা ফাস গায়ি
দিল ওহি মেরা ফাস গায়ি
দিল ওহি মেরা ফাস গায়িআমার গহীন জলের নদী



আমি তোমার জলে রইলাম ভেসে জনম অবধি।



তোমার বানে ভেসে গেল আমার বাঁধা ঘর



চরে এসে বসলাম রে ভাই



ভাসালে সে চর



এখন সব হারিয়ে তোমার জলে রে



আমি ভাসি নিরবধি।



ঘর ভাঙ্গিলে ঘর পাব ভাই,



ভাঙ্গলে কেন মন?



হারালে আর পাওয়া না যায় মনের মতন।



জোয়ারে মন ফেরে না আর



(ও সে) ভাটিতে হারায় যদি।।আমি প্রভাতী তারা পূর্বাচলে

আশা-প্রদীপ আমি নিশির শীশ-মহলে।।

রাতের কপোলে আমি ছলছল অশ্রুর জল,

আমি ধরণীতে হিম-কণা টলমল, নব দুর্বাদলে।।

নব অরুণোদয়ের আমি ইঙ্গিত

বিহগ-কণ্ঠে আমি জাগাই শুভ-সঙ্গীত।

আমিকনক-কদম তিমির নীপ শাখায়

আমিমধ্যমণি মালিকায়, শ্যাম গগন-গলে।।চাঁদের কন্যা চাঁদ সুলতানা, চাঁদের চেয়েও জ্যোতি |

তুমি দেখাইলে মহিমান্বিতা নারী কি শক্তিমতী ||

শিখালে কাঁকন চুড়ি পরিয়াও নারী,

ধরিতে পারে যে উদ্ধত তরবারি,

না রহিত অবরোধের দুর্গ, হতো না এ দুর্গতি ||

তুমি দেখালে নারীর শক্তি স্বরূপ — চিন্ময়ী কল্যাণী,

ভারত জয়ীর দর্প নাশিয়া মুছালে নারীর গ্লানি |

তুমি গোলকুন্ডার কোহিনূর হীরা সম,

আজো ইতিহাসে জ্বলিতেছ নিরুপম ;

রণরঙ্গিণী ফিরে এস,

তুমি ফিরিয়া আসিলে ফিরিয়া আসিবে লক্ষ্ণী ও সরস্বতী ||দোলা লাগিল দখিনার বনে বনে

বাঁশরি বাজিল ছায়ানটে মনে মনে॥

	চিত্তে চপল নৃত্যে কে

	ছন্দে ছন্দে যায় ডেকে;

যৌবনের বিহঙ্গ ঐ ডেকে ওঠে ক্ষণে ক্ষণে॥

বাজে বিজয়-ডঙ্কা তারই এলো তরুণ ফাল্গুনী,

জাগো ঘুমন্ত – দিকে দিকে ঐ গান শুনি’।

	টুটিল সব অন্ধকার –

	খোলো খোলো বন্ধ দ্বার;

বাহিরে কে যাবি আয় সে শুধায় জনে জনে॥দেবযানীর মনে প্রথম প্রীতির কলি জাগে।

কাঁপে অধর-আঁখি অরুণ অনুরাগে।।

	নব-ঘন-পরশে

	কদম শিহরে যেন হরষে,

ভীরু বুকে তা’র তেমনি শিহরণ১ লাগে।।

দেব-গুরু-কুমার ভোলে সঞ্জীবনী-মন্ত্র,

তপোবনে তার জাগে ব্যাকুল বসন্ত।

	নব-সুর-ছন্দ

	আনিল অজানা আনন্দ,

পূজা-বেদী তার রাঙিল চন্দন-ফাগে।।এই সুন্দর ফুল সুন্দর ফল মিঠা নদীর পানি

খোদা তোমার মেহেরবানী।



শস্য শ্যামল ফসল ভরা মাটির ডালিখানি

খোদা তোমার মেহেরবানী।।



তুমি কতই দিলে রতন

ভাই বেরাদার পুত্র স্বজন।



ক্ষুধা পেলে অন্ন জোগাও।

মানি চাইনা মানি।।



খোদা! তোমার হুকুম তরক করি আমি প্রতি পায়

তবু আলো দিয়ে বাতাস দিয়ে বাঁচাও এ বান্দায়।



শ্রেষ্ঠ নবী দিলে মোরে

তরিয়ে নিতে রোজ- হাশরে।



পথ না ভুলি তাই তো দিলে

পাক কোরানের বাণী।।কারার ঐ লৌহ-কপাট

ভেঙ্গে ফেল্ কর্‌ রে লোপাট রক্ত-জমাট

শিকল-পূজার পাষাণ-বেদী!

ওরে ও তরুণ ঈশান!

বাজা তোর প্রলয়-বিষাণ! ধ্বংস-নিশান

উঠুক প্রাচী-র প্রাচীর ভেদি’॥

গাজনের বাজনা বাজা!

কে মালিক? কে সে রাজা? কে দেয় সাজা

মুক্ত-স্বাধীন সত্য কে রে?

হা হা হা পায় যে হাসি, ভগবান প’রবে ফাঁসি? সর্বনাশী –

শিখায় এ হীন্ তথ্য কে রে?

ওরে ও পাগ্‌লা ভোলা, দেরে দে প্রলয়-দোলা গারদগুলা

জোরসে ধ’রে হ্যাঁচকা টানে।

মার্‌ হাঁক হায়দরী হাঁক্ কাঁধে নে দুন্দুভি ঢাক ডাক ওরে ডাক

মৃত্যুকে ডাক জীবন-পানে॥

নাচে ঐ কাল-বোশেখী, কাটাবি কাল ব’সে কি?

দে রে দেখি ভীম কারার ঐ ভিত্তি নাড়ি’।

লাথি মার, ভাঙ্‌রে তালা! যত সব বন্দী-শালায় –

আগুন জ্বালা, আগুন জ্বালা, ফেল্ উপাড়ি॥ওমা তোর ভুবনে জ্বলে এত আলো

আমি কেন অন্ধ মাগো দেখি শুধু কালো॥

মা সর্বলোকে শক্তি ফিরিস নাচি

ওমা আমি কেন পঙ্গু হয়ে আছি

ওমা ছেলে কেন মন্দ হল জননী যার ভালো॥

তুই নিত্য মহা প্রসাদ বিলাস কৃপার দুয়ার খুলি

চির শুন্য রইল কেন আমার ভিক্ষা ঝুলি।

বিন্দু বারি পেলাম না মা সিন্ধুজলে রয়ে

মা ও তোর চোখের কাছে পড়ে আছি চোখের বালি হয়ে

মোর জীবন্মৃত এই দেহে মা চিতার আগুন জ্বালো॥নূরজাহান! নূরজাহান!

সিন্ধু নদীতে ভেসে,

এলে মেঘলামতীর দেশে

ইরানী গুলিস্তান।।

নার্গিস লালা গোলাপ আঙ্গুর-লতা

শিরিঁ ফরহাঁদ সিরাজের উপকথা

এনেছিলে তুমি তনুর পেয়ালা ভরি’

বুলবুলি দিলরুবা রবাবের গান।।

তব প্রেমে উন্মাদ ভুলিল সেলিম,

সে যে রাজাধিরাজ-

চন্দন সম মাখিল অঙ্গে

কলঙ্ক লোক-লাজ।

যে কলঙ্ক লয়ে হাসে চাঁদ

নীল আকাশে,

যাহা লেখা থাকে শুধু

প্রেমিকের ইতিহাসে,

দিবে চিরদিন নন্দন-লোক-চারী

তব সেই কলঙ্ক

সে প্রেমের সম্মান।।লুকোচুরি খেলতে হরি হার মেনেছে আমার সনে



লুকাতে চাও বৃথা হে শ্যাম, ধরা পড় ক্ষণে ক্ষণে।।



গহন মেঘে লুকাতে চাও অম্‌নি রাঙা, চরণ লেগে



যে পথে ধাও সে পথ ওঠে ইন্দ্রধনুর রঙে রেঙে,



চপল হাসি চম্‌কে বেড়ায় বিজলিতে নীল গগনে।।



রবি-শশী-গ্রহ-তারা তোমার কথা দেয় প্রকাশি’



ঐ আলোতে হেরি তোমার তনুর জ্যোতি মুখের হাসি।



হাজার কুসুম ফুটে’ ওঠে লুকাও যখন শ্যামল বনে।



মনের মাঝে যেম্‌নি লুকাও, মন হয়ে যায় অম্‌নি মুনি,



ব্যথায় তোমার পরশ যে পাই, ঝড়ের রাতে বংশী শুনি



দুষ্টু তুমি দৃষ্টি হয়ে লুকাও আমার এই নয়নে



দুষ্টু তুমি দৃষ্টি হয়ে থাক আমার এই নয়নে।।জগতের নাথ কর পার হে



মায়া-তরঙ্গে টলমল তরণী অকুল ভব পারাবার হে।।



নাহি কাণ্ডারি ভাঙা মোর তরী আশা নাই কুলে উঠিবার



আমি গুণহীন ব'লে করো যদি হেলা শরণ লইব তবে কার।।



সঙসারেরি এই ঘোর পাথারে ছিল যারা প্রিয় সাথি



একে একে তারা ছাড়িয়া গেল হায় ঘনাইল যেই দুখ-রাতি।



     ধ্রুবতারা হয়ে তুমি জ্বালো



     অসীম আঁধারে প্রভু আশারই আলো



তোমার করুণা বিনা হে দীনবন্ধু, পারের আশা নাহি আর।।কথা কও, কও কথা, থাকিও না চুপ ক'রে।



মৌন গগনে হের কথার বৃষ্টি ঝরে।।



ধীর সমীরণ নাহি যদি কহে কথা



ফোটে না কুসুম, নাহি দোলে বনলতা।



কমল মেলে না দল, যদি ভ্রমর না গুঞ্জরে।।



শোন কপোতীর কাছে কপোত কি কথা কহে,



পাহাড়ের ধ্যান ভাঙি মুখর ঝর্ণা বহে।



আমার কথার লঘু মেঘগুলি হায়!



জ'মে হিম হয়ে যায় তোমার নীরবতায়;



এসো আরো কাছে এসো কথার নূপুর প'রে।।ঐ ঘর ভোলানো সুরে কে গান গেয়ে যায় দূরে। 

তার সুরের সাথে সাথে মোর মন যেতে চায় উড়ে।। 

তা'র সহজ গলার তানে ১

সে ফুল ফোটাতে জানে, 

তা'র সুরে ভাটির-টানে নব জোয়ার আসে ঘুরে।। 

তা'র সুরের অনুরাগে 

বুকে প্রণয়-বেদন জাগে; 

বনে ফুলের আগুন লাগে, ফুল সুধায় ওঠে পুরে।। 

বুঝি সুর-সোহাগে ওরি, 

পায় যৌবন কিশোরী, 

হিয়া বুঁদ হয়ে গো নেশায় তার পায়ে পায়ে ঘুরে।।ও, কুল-ভাঙ্গা নদী রে,



আমার চোখের নীর এনেছি মিশাতে তোর নীরে।।



যে লোনা জলের সিন্ধুতে নদী, নিতি তব আনাগোনা



মোর চোখের জল লাগবে না ভাই তার চেয়ে বেশি লোনা।



আমায় কাঁদাতে দেখে আসবিনে তুই রে,



উজান বেয়ে ফিরে' নদী, উজান বেয়ে ফিরে'।।



     আমার মন বোঝে না, নদী-



তাই   বারে বারে আসি ফিরে তোর কাছে নিরবধি।



     তোরই অতল তলে ডুবিতে চাই রে,



           তুই ঠেলে দিস তীরে (ওরে)।।কত কথা ছিল তোমায় বলিতে

ভুলে যাই হয় না বলা পথ চলিতে।।

ভ্রমরা আসে যবে বনেরই পথে

না-বলা সেই কথা কয় ফুল-কলিতে।।

পুড়ে মরে পতঙ্গ, দীপ তবু

পারে না বলিতে, থাকে জ্বলিতে।।

সে কথা কইতে গিয়ে গুণীর বীণা

কাঁদে কভু সারঙ কভু ললিতে।।

যত বলিতে চাই লুকাই তত

গেল মোর এ জনম হায় মন ছলিতে।।চন্দ্রমল্লিকা , চন্দ্রমল্লিকা-



রঙ-পরীদের সঙ্গিনী তুই অঙ্গে চাঁদের রূপ-শিখা।।



ঊষর ধরায় আসলি ভুলে তুষার দেশে রঙ্গিনী'



হিমেল দেশের চন্দ্রিকা তুই শীত-শেষের বাসন্তিকা।।



চাঁদের আলো চুরি ক'রে আনলি তুই মুঠি ভ'রে,



দিলাম চন্দ্র-মল্লিকা নাম তাই তোরে আদর ক'রে।



     ভঙ্গিমা তোর গরব-ভরা,



     রঙ্গিমা তোর হৃদয়-হরা,



ফুলের দলে ফুলরানী তুই-তোরেই দিলাম জয়টিকা।।সখি জাগো, রজনী পোহায়

	মলিন কামিনী-ফুল যামিনী-গলায়।।

	চলিছে বধূ সিনানে

(ওগো) বসন বশ না মানে

	শিথিল আঁচল টানে পথের কাঁটায়।।কালো জাম রে ভাই! আম কি তোমার ভায়রা ভাই?



লাউ বুঝি তোর দিদি মা, আর কুমড়ো তোর দাদা মশাই।।



তরমুজ তোমার ঠাকুমা বুঝি কাঁঠাল তোমার ঠাকুরদা



গোলাপজাম তোর মাসতুতো ভাই জামরুল কি ভাই তোর বোনাই।।



পেয়ারা কি তোর লাটিম রে ভাই চিচিঙ্গে তোর লাঠি



জাম্বুরা তোর ফুটবল আর লংকা চুষি কাঠি।



টোপা কুল তোর বৌ বুঝি আর বৈচি লেবু তোর বেহাই।



নোনা আতা সোনা ভাই তোর রাঙা দি তোর লাল মাকাল,



ডাব বুঝি তোর পানি-পাঁড়ে ঢিল বুঝি ভাদুরে তাল।



গেছো দাদা আয় না নেমে গালে রেখে চুমু খাই।।তোমায় কূলে তুলে বন্ধু আমি নামলাম জলে।

আমি কাঁটা হয়ে রই নাই বন্ধু তোমার পথের তলে॥

আমি তোমায় ফুল দিয়েছি কন্যা তোমার বন্ধুর লাগি’

যদি আমার শ্বাসে শুকায় সে ফুল তাই হলাম বিবাগী।

আমি বুকের তলায় রাখি তোমায় গো, ওরে শুকায়নি ক’ গলে॥

(ওই) যে-দেশ তোমার ঘর্‌ রে বন্ধু সে দেশ হতে এসে,

আমার দুখের তরী দিছি ছেড়ে, (বন্ধু) চলতেছে সে ভেসে।

এখন যে-পথে নাই তুমি বন্ধু গো, তরী সেই পথে মোর চলে॥নীলাম্বরী শাড়ি পরি নীল যমুনায়



কে যায় কে যায় কে যায়



যেন জলে চলে থল-কমলিনী



ভ্রমর নূপুর হয়ে বোলে পায় পায়।



কলসে কঙ্কনে রিনিঠিনি ঝনকে



চমকায় উন্মন চম্পা বনকে



দলিত অঞ্জন নয়নে ঝলকে



পলকে খঞ্জন হরিণী লুকায়।



অঙ্গের ছন্দে পলাশ মাধবী অশোক ফোটে



নূপুর শুনি বনতুলসীর মঞ্জরী উলসিয়া ওঠে।



মেঘ বিজড়িত রাঙা গোধূলি



নামিয়া এল বুঝি পথ ভুলি



তাহার অঙ্গ তরঙ্গ বিভঙ্গে



কুলে কুলে নদীজল উথলায়।।উচ্ছে নহে, ঝিঙে নহে, নহে সে পটল ব্রজের আলু

		পিয়া হতে জনম তাই পি’য়াজ সুডোল ব্রজের আলু।।

		রসঘন রসুনের সে গন্ধতুত দাদা, ও দাদা

		রস কিছু কম হলে হতো আম আদা, ও দাদা

সে		আরো খানিক ডাগর হলে ঐ হতো ওল, ব্রজের আলু।।

		পরম বৈষ্ণব সে যে ফল-দল মাঝে – ও দাদা

		হের তার শিরে চৈতন-চুট্‌কী বিরাজে – ও দাদা

আবার	মাথাটি বাবাজীর মতো চাঁচাছোলা গোল

তার		মাথাটি বাবাজীর মতো চাঁচা ছোলা গোল, ব্রজের আলু।।

কাঁদে	ছল ক’রে সব বিরহিণী ইহাকে থ্যাত্‌লাতে – ও দাদা

		চক্ষু বুজে পন্ডিতে খান, বলেন ‘আলুভাতে’ – ও দাদা

ওরে		পাতে তুলেছি তুলব জাতে ব’দলে এবার ভোল, ব্রজের আলু।।সতী হারা উদাসী ভৈরব কাঁদে

বিষাণ ত্রিশূল ফেলি গভীর বিষাদে

জটাজুটে গঙ্গা নিস্তরঙ্গা

রাহু যেন গ্রাসিয়াছে ললাটের চাঁদে।



দুই করে দেবী-দেহ ধরে বুকে বাঁধে

রোদনের সুর বাজে প্রণব নিনাদে

ভক্তের চোখে আজি ভগবান শঙ্কর

সুন্দরতর হল পড়ি মায়া ফাঁদে।।রুমুঝুমু রুমুঝুম কে এলো নূপুর-পায়।

ফুটিলো শাখে মুকুল ও রাঙা চরণ-ধায়।।



সে নাচে তটিনী-জল টলমল টলমল,

বনের বেণী উতল ফুলদল মুরছায়।।



বিজরী জরীর আঁচল ঝলমল ঝলমল,

নামিল নভে বাদল ছলছল বেদনায়।।



দুলিছে মেখলা-হার শ্যামলী মেঘ-মালার,

উড়িছে অলক কা’র অলকার ঝরোকায়।।



তালিবন থৈ তাথৈ করতালি হানে ঐ

কবি, তোর তমালী কই- শ্বসিছে পূবালী বায়।।গঙ্গা সিন্ধু নর্মদা



কাবেরী যমুনা ওই



বহিয়া চলেছে আগের মতন



কই রে আগের মানুষ কই?



মৌনী স্তব্ধ সে হিমালয়



তেমনই অটল মহিমাময়



নাহি তার সাথে সেই ধ্যানী ঋষি



আমরাও আর সে জাতি নই।



আছে আকাশ সে ইন্দ্র নাই



কৈলাসে সে যোগীন্দ্র নাই



অন্নদা-সুত ভিক্ষা চায়



কি কহিব এরে কপাল বৈ



কই রে আগের মানুষ কই?



সেই আগ্রা সে দিল্লী ভাই



আছে পড়ে সেই বাদশা নাই



নাই কোহিনূর, ময়ূর তখত



নাই সে বাহিনী বিশ্বজয়ী।



আমারা জানিনা জানেনা কেউ



কুলে বসে কত গণিব ঢেউ



দেখিয়াছি শত দেখিব এও



নিঠুর বিধির লীলা কতই



কই রে আগের মানুষ কই?আজো মধুর বাঁশরী বাজে

বাজে – মধুর বাঁশরী বাজে

গোধুলী লগনে বুকের মাঝে ।।

মধুর বাঁশরী বাজে

বাজে – মধুর বাঁশরী বাজে



আজো মনে হয় সহসা কখন

জলে ভরা দু’টি ডাগর নয়ন ।।

ক্ষনিকের ভুলে সেই চাঁপা ফুলে

ফেলে ছুটে যাওয়া লাজে

আজো মধুর বাঁশরী বাজে

বাজে – মধুর বাঁশরী বাজে



হারানো দিন বুঝি আসিবে না ফিরে

মন কাঁদে কেন স্মৃতির তীরে ।

ম ন কাঁ দে ।। কে-ন

হারানো দিন বুঝি আসিবে না ফিরে

মন কাঁদে কেন স্মৃতির তীরে ।



তবু মাঝে মাঝে আশা জাগে কেন

আমি ভুলিয়াছি ভুলেনি সে যেন

গোমতীর তীরে পাতার কুটিরে

আজো সে পথ চাহে সাঝে



আজো মধুর বাঁশরী বাজে

বাজে – মধুর বাঁশরী বাজে

মধুর বাঁশরী বাজেআবার ভালবাসার সাধ জাগে

সেই পুরাতন চাঁদ,

আমার চোখে আজ নূতন লাগে ।

যে ফুল দলিয়াছি নিঠুর পায়ে

সাধ যায় ধরি তারে বক্ষে জড়ায়ে

উদাসীন হিয়া হায় রেঙে ওঠে অবেলায়

সোনার গোধুলি রাগে ।

আবার ফাগুন সমীর কেন বহে ?

আমার ভুবন ভরি কেঁদে ওঠে বাঁশরী অসীম বিরহে ।

তব বনের বুকে ঝরণা সম

কে এলে সহসা হে প্রিয়তম

মধুরের গোকুল সহসা রাঙাইলে

রাসের কুমকুম ফাগে ।খেলিছে জলদেবী সুনীল সাগর জলে

তরঙ্গ লহর তোলে লীলায়িত কুন্তলে।।

জল ছল ঊর্মী নূপুর শ্রোতনীরে বাজে সুমধুর

জল চঞ্চল ছল কাঁকন কেউর

ঝিনুকের মেখলা কটিতে দোলে।।



আনমনে খেলে চলে বালিকা

খুলে পড়ে মুকুতা মালিকা

হরষিত পারাবারে ঘুর্লি জাগে

লাজে চাঁদ লুকালো গগন তলে।।ফাগুন-রাতের ফুলের নেশায় আগুন জ্বালায় জ্বলিতে আসে।

যে-দীপশিখায় পুড়িয়া মরে পতঙ্গ ঘোরে তাহারি পাশে।।

অথই দুখের পাথার-জলে, সুখের রাঙা কমল দোলে

কূলের পথিক হারায় দিশা দিবস নিশা তাহারি বাসে।।

সুখের আশায় মেশায় ওরা বুকের সুধায় চোখের সলিল

মণির মোহে জীবন-দহে বিষের ফণির গরল-শ্বাসে।

বুকের পিয়ায় পেয়ে হিয়ায় কাঁদে পথের পিয়া লাগি’

নিতুই নূতন স্বর্গ মাগি’ নিতুই নয়ন জলে ভাসে।।আজো ফোটেনি কুঞ্জে মম কুসুম ভোমরাকে যেতে বল।

সখি	গুঞ্জরি ফেরে কেন কুঞ্জে বৃথাই এত ছল।।

	কত কি শুনিয়ে যায়, গুনগুনিয়ে হায়-

	পাতার ঝরকায়, ঘোরে সে অবিরল।।

আমার প্রাণের ভেতর কেন উঠায় সে ঝড়

তারে	ফেরালে ফেরে না হাসে কেবল,

সে	ফিরিয়া গেলে চোখে আসে জল।

	একি হল দায়, আঁখি নাহি চায়

	না দেখিলে তায়, প্রাণ পাগল।।ব্রজ গোপী খেলে হরি

খেলে আনন্দ নবঘন শ্যাম সাথে।

রাঙা অধরে ঝরে হাসির কুম্‌কুম্‌

অনুরাগ-আবীর নয়ন-পাতে।

পিরীতি-ফাগ মাখা গৌরীর সঙ্গে

হরি খেলে হরি উন্মাদ রঙ্গে।

বসন্তে এ কোন কিশোর দুরন্ত

রাধারে যে নিতে এলো পিচকারী হাতে।।

গোপীনীরা হানে অপাঙ্গ খর শর

ভ্রুকুটি ভঙ্গ অনঙ্গ আবেশে

জর জর থর থর শ্যামের অঙ্গ।

শ্যামল তনুতে হরিত কুঞ্জে

অশোক ফুটেছে যেন পুঞ্জে পুঞ্জে

রঙ-পিয়াসী মন ভ্রমর গুঞ্জে

ঢালো আরো ঢালো রঙ

প্রেম-যমুনাতে।।মদিনায় যাবি কে আয় আয়।



উড়িল নিশান দিনের বিষাণ বাজিল যাহারে দরওয়াজায়।।



হিজরাত ক’রে যে দেশে



ঠাঁই পেলেন হজরত এসে



খেলিতেন যথায় হেসে হাসান হোসেন ফাতেমায়।।



হজরতের চার আসহাব যথা করলেন খেলাফত,



মসজিদে যাঁর প্রিয় মোহাম্মদ করতেন এবাদত;



ফুটল যথায় প্রথম ধীর খালেদের হিম্মত,



খোশ এলেহান দিতেন আজান বেলাল যথায়।।



   যার পথের ধূলির মাঝে



   নবীজীর চরণের ছোঁয়া বাজে,



তৌহিদেরি ধ্বনি বাজে যার আসমানে, যার লু হাওয়ায়।।অধীর অম্বরে গুরু গরজন মৃদঙ বাজে।

রুমু রুমু ঝুম্ মঞ্জীর-মালা চরণে আজ উতলা যে॥

এলোচুলে দু’লে দু’লে বন-পথে চল আলি,

মরা গাঙে বালুচরে কাঁদে যথা বন্-মরালী।

		উগারি’ গাগরি ঝারি

		দে লো দে করুণা ডারি

ঘুঙট উতারি’ বারি ছিটা লো গুমোট সাঁঝে॥

তালীবন হানে তালি, ময়ুরী ইশারা হানে,

আসন পেতেছে ধরা মাঠে মাঠে চারা-ধানে।

মুকুলে ঝরিয়া পড়ি’ আকুতি জানায় যূথী

ডাকিছে বিরস শাখে তাপিতা চন্দনা-তুতি।

		কাজল-আঁখি রসিলি

		চাহে খুলি ঝিলিমিলি,

চল, লো চল সেহেলি, নিয়ে মেঘ-নটরাজে॥বকুল তলে ব্যাকুল বাঁশি কে বাজায়

যে বাঁশরি শুনে কিশোরী সহসা যেন গো যৌবন পায়॥

রয় না মন ঘরে সেই বাঁশির সুরে

    দূরে ভেসে যেতে চায়

পরান ঘুরে মরে তাহার রাঙা পায়॥

তারি নূপুর শুনি নিশিদিনই প্রাণে মোর

নিশীথ রাতে আসে পাশে বসে মনোচোর।

তারে কি মালা দিব অশ্রু-মুক্তা গাঁথা

বিছাবো পথে কি তার মরা ফুল ঝরা পাতা

    প্রাণের দীপালি জ্বালি তারি আশায়॥আমিকি সুখে লো গৃহে রবো



সখি গো –



আমারশ্যাম হলো যদি যোগী ওলো সখি আমিও যোগিনী হবো।



আমি যোগিনী হবো



শ্যামযে তরুর তলে বসিবে লো ধ্যানে



সেথা অঞ্চল পাতি’ রবো



আমারবঁধুর পথের ধূলি হবো



আমায় চলে যেতে দলে যাবে সেই সুখে লো ধূলি হবো



সখি গো –



আমিআমার সুখের গোধূলি বেলার



রঙে রঙে তারে রাঙাইব



তারগেরুয়া রাঙা বসন হয়ে



জড়াইয়া রবো দিবস যামী



সখি গো –



সখিআমার কঠিন এ রূপ হবে রুদ্রাক্ষেরই মালা



তারমালা হয়ে ভুলব আমার পোড়া প্রাণের জ্বালা



আমারএ দেহ পোড়ায়ে হইব চিতা ছাই



মাখিবে যোগী মোর পুড়িব সেই আশায়



পোড়ার কি আর বাকি আছে



আমারশ্যাম গেছে যোগী হয়ে ছায়া শুধু পড়ে আছে।।মেঘবিহীন খর বৈশাখে

তৃষায় কাতর চাতকী ডাকে।।



সমাধি-মগ্না উমা তপতী

রৌদ্র যেন তার তেজ জ্যোতিঃ

ছায়া মাগে ভীতা ক্লান্ত কপোতী

কপোত-পাখায় শুষ্ক শাখে।।



শীর্ণা তটিনী বালুচর জড়ায়ে

তীর্থে চলে যেন শ্রান্ত পায়ে।

দগ্ধ ধরণী যুক্তপাণি

চাহে আষাঢ়ের আশীষ-বাণী

যাপিয়া নির্জ্জলা একাদশীর তিথি

পিপাসিত আকাশ যাচে কাহাকে।।নামাজ পড়ো, রোজা রাখো

কলমা পড় ভাই।

তোর আখেরের কাজ করে নে ।।

সময় যে আর নাই।



সম্বল যা আছে হাতে

ভবের তরে যা কাবা’তে ।।

যাকাত দিয়ে বিনিময়ে ।।



সাফায়াত যে পাই

কলমা পড় ভাই

নামাজ পড়ো, রোজা রাখো,

কলমা পড় ভাই।



ফজর তরক করে

করলি করজ হবে রে গুনা

আল্লাহ ও রাসুলের সাথে

হলো না তোর শোনা

পরানে রাখ কোরআন বেঁধে

নবীরে ডাক কেঁদে কেঁদে ।।

রাত্রি দিন তুই কর মোনাজাত ।।

আল্লাহ্ তোমায় চাই।

কলমা পড় ভাই।

নামাজ পড়ো, রোজা রাখো,

কলমা পড় ভাই।

তোর আখেরের কাজ করে নে ।।

সময় যে আর নাই।



সম্বল যা আছে হাতে

ভবের তরে যা কাবা’তে

যাকাত দিয়ে বিনিময়ে

সাফায়াত যে পাই

কলমা পড় ভাই

নামাজ পড়ো, রোজা রাখো,

কলমা পড় ভাই।বলি মাথা খাস্ রাধে ওলো কথা শোন্।

বলি কুল আর তুই খাস্‌নে (রাধে কুল আর তুই খাস্‌নে)

ওলো গোকুল ঘোষের কন্যা যে তুই কুল গাছ পানে চাস্‌নে

(পরের কুল গাছ পানে চাস্‌নে)

ও কুল গাছে বড় কাঁটা

গায়ে অথবা পায়ে বিঁধিলে দায় হবে পথ হাঁটা

(রাধে গায়ে অথবা পায়ে বিঁধিলে দায় হবে পথ হাঁটা)

কলঙ্ক দিলি (কলঙ্ক দিলি)

তুই যারি তারি কুল চুরি করে খেলি

গোকুলের কুলে কলঙ্ক দিলি (কুলে কলঙ্ক দিলি) রাধে গো।

ওলো ভাবিস এখনও বয়েস হয়নি কারণ বেড়াস ফ্রক পরে।

ওই কুল গাছ আগলায় ভীমরুল চাক

(ওই কুল গাছ আগলায় ভীমরুল চাক)

তোর কুল খাওয়া বের হবে ফুলে হবি ঢাক

(ফুল হবি জয় ঢাক)।

বলি পড়তে নাকি কুল খেতে যাস রোজ রোজ ইস্কুলে

(রাধে পড়তে নাকি কুল খেতে যাস রোজ রোজ ইস্কুলে)

ওই কুলেরি কাঁটায় দুকুল ছিঁড়িস বেণী আঁটিস খুলে

(রাধে বেণী আঁটিস খুলে)

খাস তুই টোপা কুল খাস নারকুলে কুল

(খাস তুই টোপা কুল খাস নারকুলে কুল)

অত কুল খেয়ে রাতে পেট ডাকে কুল কুল কুল কুল।

ওলো কুলোতে নারি (কুলোতে নারি)

ওলো তোর কুল দিয়ে আর কুলোতে নারি (দিয়ে কুলোতে নারি)

ছিল কুলুঙ্গীতে কুলের আচার তাও খেয়েছিল কুল খোয়ারী

(কুলুঙ্গীর ও কুলের আচার তাও খেয়েছিস কুল খোয়ারী)।

ওই কুল গাছ ধরে (সখি গো রাধে গো)

(বহুত আচ্ছা দাদা বহুত আচ্ছা বহুত আচ্ছা)

ওই কুল গাছ ধরি কোলাকুলি করি ফ্যাসাদ বাধাবি শেষে

আর কুল ত্যাগিনী হবে কি নাশিনী কুল গাছ ভালোবেসেরাধা-তুলসী, প্রেম-পিয়াসি, গোলকবাসী শ্রীকৃষ্ণ নারায়ণ।



নাম জপ মুখে, মূরতি রাখ বুকে ধ্যান দেখ তারি রপ মোহন।।



অমৃত রসঘন কিশোর-সুন্দর,



নব নীরদ শ্যাম মদন মনোহর-



সৃষ্টি প্রলয় যুগল নূপুর শোভিত যাহার রাঙা চরণ।।



মগ্ন সদা যিনি লীলারসে,



যে লীলা-রস ভরা গোপী-কলসে,



কান্না-হাসির আলো-ছায়ার মায়ায় যাহার মোহিত ভূবন।।বল্    নাহি ভয় নাহি ভয়!

বল্    মাভৈঃ মাভৈঃ, জয় সত্যের জয়!

তুই    নির্ভর কর্‌ আপনার ‘পর আপন পতাকা কাঁধে তুলে ধর্‌

ওরে    যে যায় যাক্ সে, তুই শুধু বল্ ‘আমার হয়নি লয়’!

বল্    ‘আমি আছি’, আমি পুরুষোত্তম, আমি চির-দুর্জয়!

বল্     মাভৈঃ মাভৈঃ, জয় সত্যের জয়!!

যে    গেল সে নিজেরে নিঃশেষ করি’ তোদের পাত্র দিয়ে গেল ভরি’!

ঐ    বন্ধ মৃত্যু পারেনি ক’ তাঁরে পারেনি করিতে লয়!

তাই    আমাদের মাঝে নিজেরে বিলায়ে সে আজি শান্তিময়

বল্     মাভৈঃ মাভৈঃ, জয় সত্যের জয়!!

ওরে    রুদ্র তখনি ক্ষুদ্রেরে গ্রাসে আগেই যবে সে ম’রে থাকে ত্রাসে

ওরে    আপনার মাঝে বিধাতা জাগিলে বিশ্বে সে নির্ভয়

এই    ক্ষুদ্র কারায় কভু কি ভয়াল ভৈরব বাঁধা রয়?

বল্     মাভৈঃ মাভৈঃ, জয় সত্যের জয়!!

ওরে    আত্ম-অবিশ্বাসী, ভয়ে-ভীত! কেন হেন ঘন অবসাদ চিত

বল্    পর-বিশ্বাসে পর-মুখপানে চেয়ে কি স্বাধীন হয়?

তুই    আত্মাকে চিন্, বল আমি আছি,’ ‘সত্য আমার জয়’!

বল্     মাভৈঃ মাভৈঃ, জয় সত্যের জয়!!চম্পা পারুল যূথী টগর চামেলা।



আর সই, সইতে নারি ফু-ঝামেলা।।



     সাজায়ে বন-ডালি,



     বসে রই বন-মালি



যা'রে দিই এ ফুল সেই হানে হেলাফেলা।।



     কে তুমি মায়া-মৃগ



     রতির সতিনী গো



ফুল নিতে আসিলে এ বনে অবেলা।।



     ফুলের সাথে প্রিয়



     ফুল মালরে নিও



তুমিও এক সই, আমিও একেলা।।বল্‌ রে জবা বল্ —

কোন্ সাধনায় পেলি শ্যামা মায়ের চরণতল।।

মায়া–তরুর বাঁধন টু’টে মায়ের পায়ে পড়লি লু’টে

মুক্তি পেলি, উঠলি ফুটে আনন্দ–বিহ্বল।

তোর সাধনা আমায় শেখা (জবা) জীবন হোক সফল।।

কোটি গন্ধ –কুসুম ফোটে, বনে মনোলোভা —

কেমনে মা’র চরণ পেলি, তুই তামসী জবা।

তোর মত মা’র পায়ে রাতুল হবো কবে প্রসাদী ফুল,

কবে উঠবে রেঙে —

ওরে মায়ের পায়ের ছোঁয়া লেগে উঠবে রেঙে,

কবে তোরই মতো রাঙবে রে মোর মলিন চিত্তদল।।আলগা করো গো খোঁপার বাঁধন

দিল ওহি মেরা ফাস গ্যেয়ি।

বিনোদ বেণীর জরীণ ফিতায়

আন্ধা ইশক মেরা কাছ গ্যেয়ি।।



তোমার কেশের গন্ধে কখন

লুকায়ে আসিলো লোভী আমার মন।

বেহুঁশ ওকার গিরপরি হাতো ম্যে

বাজুবন্দ ম্যে বাছ গ্যেয়ি।।



কানেরও দুলে প্রান রাখিলে বিধিয়া

আঁখফিরা দিয়া চরিকার নিন্দিয়া।



দেহের ও দেউড়িতে বেরাতে আসিয়া

অর নেহি ও ওয়াপাস গ্যেয়ি।।উজান বাওয়ার গান গো এবার, গাস্‌নে ভাটিয়ালি



                আর গাস্‌নে ভাটিয়ালি।



নূতন আশার চাঁদ উঠেছে কুম্‌ড়ো জালির ফালি



           যেন কুম্‌ড়ো জালির ফালি।।



বান এসেছে, বাঁধ ভেঙেচে, নায়ে দোলা লাগে



আড়-বাঁশিতে তান ছেড়ে তুই দাঁড়্‌ বেয়ে চল্‌ আগে



দেখ্‌ জোয়ার-জলে ডু’বে গেছে চরের চোরাবালি।।



কালো বউ-এর চোখ যেন, দেখ্‌ মৌরলা মাছ ভাসে



গাঙ্‌চিল আর জল-পায়রা উড়ছে মুখের পাশে,



শোন্‌ বউ কথা কও পাখি, মোদের করছে দূতিয়ালি।।



জল নিয়ে বৌ দাঁড়িয়ে আছে, গাছে কচি ডাব



লোক্‌সানেরই হিসাব দেখিস, লাভের কথা ভাব্‌,



সাজ্‌ রে তামুক, নামুক দেয়া, দুক্ষু ত ইজমালি।।এ-কূল ভাঙে ও-কূল গড়ে এই তো নদীর খেলা।

সকাল বেলা আমির, রে ভাই (ও ভাই) ফকির, সন্ধ্যাবেলা॥

সেই নদীর ধারে কোন্ ভরসায়

বাঁধলি বাসা, ওরে বেভুল, বাঁধলি বাসা, কিসের আশায়?

যখন ধরলো ভাঙন পেলি নে তুই পারে যাবার ভেলা।

এই তো বিধির খেলা রে ভাই এই তো বিধির খেলা॥

এই দেহ ভেঙে হয় রে মাটি, মাটিতে হয় দেহ

যে কুমোর গড়ে সেই দেহ, তার খোঁজ নিল না কেহ (রে ভাই)।

    রাতে রাজা সাজে নাচমহলে

    দিনে ভিক্ষা মেগে বটের তলে

শেষে শ্মশান ঘাটে গিয়ে দেখে সবাই মাটির ঢেলা

এই তো বিধির খেলা রে ভাই ভব নদীর খেলা॥আজ্‌কা হইবো মোর বিয়া কাল্‌কা আইমু বউ লইয়া,

থাইগ্‌বা তোমরা ফ্যাল-ফ্যালাইয়া বুঝ্‌ল্যা গোপ্‌লা মুকুন্দ্যা।।

তাইরে নাইরে নাইরে না, রইমু ঘরে বাইরে না

হকাল হইন্ধ্যা দুপইত্‌ত্যা চইল্যা যাইবো কোহান্ দ্যা।।



[আরে ও পরামানিকের পো, ক্ষুরবার লইয়া যাইতাছো কই?

আমারে বর কামান কামাইয়া দিয়া যাওছ্যান!

আইজগ্যা যে আমার বিয়া হইবো! [হ আরে আহো! আহো]

তাইরে নাইরে নাইরে না, রইমু ঘরে বাইরে না

হকাল হইন্ধ্যা দুপইত্‌ত্যা চইল্যা যাইবো কোহান্ দ্যা।।



[হউর হাউরী পাইমু কাল্‌, হুমুন্দী, আর হালার পাল

কইবো মোরে, হুনত্যাছ? ও-জামাই, কড়াকড়ির কী কাম আছে,

আর দুইডা দিন থাইক্যা যাও না ক্যা? অ্যা!]

আরে আমি উঠ্‌মু কি গাছত্ গিয়া, উৎকা মাইর্যা  ফাল দিয়া,

ভাইরে, হালার পরান ডা, (ভাইরে) নাইচ্যা উঠ্‌ছে এ্যাহন্ থ্যা।

তাইরে নাইরে নাইরে না, রইমু ঘরে বাইরে না

হকাল হইন্ধ্যা দুপইত্‌ত্যা চইল্যা যাইবো কোহান্ দ্যা।।



[আরে ও মুখুজ্যা ভাই, মুখুজ্যা ভাই, আরে যাও কই, হুইনা যাও।

হুইনা যাও। হক্‌কল দিনই তো বলদ লইয়া মাঠে চরাইবার যাও।

আজকা আমারে লইয়া মাইয়ার বাড়ি যাওন লাগ্‌বো,

খাওন-দাওন আছে খাওন-দাওন আছে! ঠইগ্‌বা না, ঠইগ্‌বা না!]

তাইরে নাইরে নাইরে না, রইমু ঘরে বাইরে না

হকাল হইন্ধ্যা দুপইত্‌ত্যা চইল্যা যাইবো কোহান্ দ্যা।।



[খাইমু কি কি আরে হুনছ — গোপ্‌লা, ও মুকুন্দ্যা!

আরে, মুকুন্দ্যা ঐ খানে যাইয়া খারাইয়া আছত্ কিল্ল্যাইগ্যা? আহো, হুনো!

মাংস খাইমু, লুচি খাইমু, পাত্‌ক্ষীর খাইমু, আর দইও খাইমু। আর তোমরা

অভাগ্যা, অভাগ্যার পাল! তোমরা তো খাইবা না, তোমরা চাইটবা! চুকা কাসুন্দ্যা চাইটবা।]

ফুচ্‌কি দিয়া তোমরা চোর, দেখ্‌বার চাইবা বউরে মোর,

রাখুম তারে লুকাইয়া, হোগলার বস্তা চাপুনদ্যা।।

তাইরে নাইরে নাইরে তাই, বউরে ছাইর্যা  যাইরে ভাই

থাক্‌তে পরান অসুম্ না, (ভাই) পইচ্যা হইমু ফাপুন্দ্যা।।



[আরে গোরা-চাঁন যে, অকালের গাড়িতে আইল্যা বুঝি?

তোমরা দুই ভাইয়েই তো কোলকাতায় আষ্ট বছর কাল

ঘরজামাই হইয়া আছো। বউর লগে ভাব ক্যামুন। চালতাছে ক্যামন? অ্যা?]অগ্নি-গিরি ঘুমন্ত উঠিল জাগিয়া।

বহ্নি-রাগে দিগন্ত গেল রে রাঙিয়া॥

রুদ্র রোষে কি শঙ্কর উর্ধ্বের পানে

লক্ষ-ফণা ভুজঙ্গ-বিদ্যুৎ হানে

দীপ্ত তেজে অনন্ত-নাগের ঘুম ভাঙিয়া॥

লঙ্কা-দাহন হোমাগ্নি সাগ্নিক মন্ত্র

যজ্ঞ-ধূম বেদ-ওঙ্কার ছাইল অনন্ত।

খড়গ-পাণি শ্রীচন্ডী অরাজক মহীতে

দৈত্য নিশুম্ভ-শুম্ভে এলো বুঝি দহিতে,

বিশ্ব কাঁদে প্রেম-ভিক্ষু আনন্দ মাগিয়া॥প্রণমামী শ্রীদুর্গে নারায়ণী গৌরী শিবে সিদ্ধি বিধায়িনী

মহামায়া অম্বিকা আদ্যাশক্তি ধর্ম-অর্থ-কাম মোক্ষ-প্রদায়িনী॥

শুম্ভ নিশুম্ভ বিমর্দিনী চন্ডী নমো নমঃ দশপ্রহরণ ধারিণী

দেবী সৃষ্টি-স্থিতি-প্রলয়-বিধাত্রী জয় মহিষাসুর সংহারিণী।

                জয় দুর্গে, জয় দুর্গে॥

যুগে যুগে দনুজ দল-নী মহাশক্তি যোগনিদ্রা মধুকৈটভ নাশিনী

বেদ-উদ্ধারিণী মণি-দীপ বাসিনী শ্রীরাম অবতারে বরাভয় দায়িনী।

                জয় দুর্গে, জয় দুর্গে॥আয় মা ডাকাত কালী আমার ঘরে কর ডাকাতি

    যা আছে সব কিছু মোর লুটে নে মা রাতারাতি॥

আয় মা মশাল জ্বেলে, ও তোর ডাকাত ছেলে ভৈরবেরে করে সাথি

    জমেছে ভবের ঘরে অনেক টাকা যশঃখ্যাতি

কেড়ে মোর ঘরের চাবি, নে মা সবই পুত্র কন্যা স্বজন জ্ঞাতি॥

    মায়ার দুর্গে আমার দুর্গা নামও হার মেনেছে

ভেঙে দে সেই দুর্গ আয় কালিকা তা থৈ নেচে, আয় আয় আয়।

    রবে না কিছুই যখন রইবি শুধু মা ভবানী

    মুক্তি পাব সেদিন টানবো না আর মায়ার ঘানি

    খালি হাতে তালি দিয়ে কালী বলে উঠবো মাতি

    কালী কালী কালী বলে উঠবো মাতি

কালী কালী কালী বলে, খালি হাতে তালি দিয়ে উঠবো মাতি॥আর অনুনয় করিবে না কেউ কথা কহিবার তরে



আর দেখিবে না স্বপন রাতে গো কেহ কাদেঁ হাত ধ'রে।



     তব মুখ ঘিরে আর মোর দু' নয়ন



     ভ্রমরের মত করিবে না জ্বালাতন



তব পথ আর পিছল হবে না আমার অশ্রু ঝরে'।



তোমার ভুবনে পড়িবে না আর কোনদিন ছায়া মম



তোমার পূর্ণ-চাদেঁর তিথিতে আসিব না রাহু-সম।



     আর শুনিবে না করুণ কাতর



     এই ক্ষুধাতুর ভিখারির স্বর



শুনিবে না আর কাহারও রোদন রাতের আকাশ ভ'রে।।ও মন রমজানের ঐ রোজার শেষে এলো খুশির ঈদ
তুই আপনাকে আজ বিলিয়ে দে, শোন আসমানী তাগিদ।
তোর সোনা-দানা, বালাখানা সব রাহে লিল্লাহ
দে যাকাত, মুর্দা মুসলিমের আজ ভাঙাইতে নিঁদ
ও মন রমজানের ঐ রোজার শেষে এলো খুশির ঈদ।
আজ পড়বি ঈদের নামাজ রে মন সেই সে ঈদগাহে
যে ময়দানে সব গাজী মুসলিম হয়েছে শহীদ।
ও মন রমজানের ঐ রোজার শেষে এলো খুশির ঈদ।
আজ ভুলে যা তোর দোস্ত-দুশমণ, হাত মেলাও হাতে,
তোর প্রেম দিয়ে কর বিশ্ব নিখিল ইসলামে মুরিদ।
ও মন রমজানের ঐ রোজার শেষে এলো খুশির ঈদ।
যারা জীবন ভরে রাখছে রোজা, নিত্য উপবাসী
সেই গরীব ইয়াতীম মিসকিনে দে যা কিছু মুফিদ
ও মন রমজানের ঐ রোজার শেষে এলো খুশির ঈদ
আপনাকে আজ বিলিয়ে দে শোন আসমানী তাগিদ।
ঢাল হৃদয়ের তশতরীতে শিরনি তৌহিদের,
তোর দাওয়াত কবুল করবেন হজরত হয় মনে উম্মীদ।
ও মন রমজানের ঐ রোজার শেষে এলো খুশির ঈদ।
তোরে মারল’ ছুঁড়ে জীবন জুড়ে ইট পাথর যারা
সেই পাথর দিয়ে তোলরে গড়ে প্রেমেরই মসজিদ।
ও মন রমজানের ঐ রোজার শেষে এলো খুশির ঈদ
আপনাকে আজ বিলিয়ে দে শোন আসমানী তাগিদ।চরণে দলিয়া গিয়াছে চলিয়া

			তবু কেন তারে ভালোবাসি।

বলিতে পারি না বোঝাতে পারি না

			আঁখি-জলে যায় বুক ভাসি’।।

কেন সে বিরাজে		হৃদয়েরি মাঝে

তার স্বর যেন 		সদা প্রাণে বাজে

কি বাঁধনে মোরে		বেঁধেছে বল সে

			দিয়ে গেছে গলে প্রেম-ফাঁসি।।খেলিছ এ বিশ্বলয়ে

বিরাট শিশুর আনমনে।

প্রলয় সৃষ্টি তব পুতুল খেলা

নিরজনে প্রভু নিরজনে।।



শূণ্যে মহা আকাশে

তুমি মগ্ন লীলা বিলাসে

ভাঙ্গিছ গড়িছ নীতি ক্ষণে ক্ষণে

নিরজনে প্রভু নিরজনে।।



তারকা রবি শশী

খেলনা তব হে উদাসী

পড়িয়া আছে রাঙা

পায়ের কাছে রাশি রাশি।



নিত্য তুমি হে উদার

সুখে-দুখে অবিকার।

হাসিছ খেলিছ তুমি আপন সনে

নিরজনে প্রভু নিরজনে।।এ আঁখি জল মোছ প্রিয়া ভোলো ভোলো আমারে।

মনে কে গো রাখে তারে (ওগো) ঝরে যে ফুল আঁধারে।।

ফোটা ফুলে ভরি’ ডালা গাঁথ বালা মালিকা,

দলিত এ ফুল লয়ে, (ওগো) দেবে গো বল কারে।।

স্বপনের স্মৃতি প্রিয় জাগরণে ভুলিও,

ভুলে যেয়ো দিবালোকে রাতের আলেয়ারে।

ঘুমায়েছ সুখে তুমি সে কেঁদেছে জাগিয়া,

তুমি জাগিলে গো যবে সে ঘুমায়ে ওপারে।।সুনয়না চোখে কথা ক’য়ে যায়

বনের রানী, দুটি ফুলে শুনি

নয়ন ফাঁকে প্রাণ লুকিয়ে চায়॥

দেহ দেউলে, দুটি দীপ দুলে

হেরি সারা অন্তর তায়॥খেলত বায়ু ফুলবন-মে, আও প্রাণ-পিয়া।।



আও মন-মে প্রেম-সাথি আজ রজনী, গাও প্রেম-পিয়া।।



মন-বন-মে প্রেম মিলি দোলত হ্যয় ফুল কলি



বোলত হ্যয় পিয়া পিয়া বাজে মুরলীয়া, আওয়ে শ্যাম পিয়া।।



মন্দির মে বাজত হ্যয় পিয়া তব মুরতি



প্রেম পূজা লেও পিয়া, আও প্রেম-সাথি।



চাঁদ হাসে তারা সাথে আও পিয়া প্রেম-রথে



সুন্দর হায় প্রেম-রাতি আও মোহনীয়া, আও প্রাণ পিয়া।।তৃষিত আকাশ কাঁপে রে।



প্রখর রবির তাপে রে।।



চাহিয়া তৃষ্ণার বারি



চাতক ওঠে ফুকারি’



করুণ-শান্ত বিলাপে রে।।



রুদ্রযোগী ও-কে দূর বিমানে,



নিমগ্ন রহিয়াছে যেন ধ্যানে।



শকুন্তলা সম ভয়ে



কাঁপে ধরা র’য়ে র’য়ে,



অগ্নি-ঋষির অভিশাপ রে।।গঙ্গা সিন্ধু নর্মদা কারেরী যমুনা ঐ

বাহিয়া চলেছে আগের মতন, কই রে আগের মানুষ কই।।

		মৌনী স্তব্ধ সে হিমালয়

		তেমনি অটল মহিমময়

নাই তার সাথে সেই ধ্যানী ঋষি, আমরাও আর সে জাতি নই।।

		আছে সে আকাশ ইন্দ্র নাই

		কৈলাসে সে যোগীন্দ্র নাই

অন্নদা-সুত ভিক্ষা চাই কি কহিব এরে কপাল বই।।

		সেই আগ্রা সে দিল্লী ভাই

		প’ড়ে আছে, সেই বাদশা নাই

নাই কোহিনুর ময়ূর-তখ্ত নাই সে বাহিনী বিশ্বজয়ী।

		আমরা জানি না, জানে না কেউ

		কূলে ব’সে কত গণিব ঢেউ

দেখিয়াছি কত, দেখিব এও নিঠুর বিধির লীলা কতই।।চেওনা সুনয়না আর চেও না

এই নয়ন পানে

চেওনা এই নয়ন পানে



জানিতে নাই কো বাকি

সই ও আঁখি কি যাদু জানে



একে ঐ চাওনি বাঁকা সুরমা আঁকা

তাই ডাগর আঁখি

বধিতে তাই কেন সাজ

যে মরেছে ঐ আঁখির পানে



কাননে হরিন কাঁদে

সলিল ফাঁদে ঝুরছে সফরি

বাঁকায়ে ভুরুর ধনু ফুল ও তনু

কুসুম ……



জলিছে দিবস রাতি মোমের বাতি রূপের দেয়ালে

নিশিদিন তাই কি জ্বলি পুড়ছো কলি অঝোর নয়নে

মিছে তুই কথার কাঁটায় সুর বিঁধে হায়

আর ডাকিস কবি



বিকিয়ে যায় রে মালা আয় নিরালা

আঁখির দোকানে নিরালায়।।মধুর ছন্দে নাচে আনন্দে নওল কিশোর মদনমোহন!

চারু ত্রিভঙ্গিম ঠাম বঙ্কিম, বন্দে পদ কোটি চন্দ্র তপন॥

	বৃষ্টিধারা সম নব নবতম,

	সৃষ্টি পড়ে ঝরি সে নাচে নিরূপম

রতন মঞ্জির বাজে রমঝম, ঘোরে গ্রহতারা ঘিরি শ্রীচরণ॥গুঞ্জা-মালা গলে কুঞ্জে এস হে কালা



বনমালী এস দুলাইয়া বনমালা।



তব পথে বকুল ঝরিছে উতল বায়ে



দলিয়া যাবে চলি অরুণ-রাঙা পায়ে



রচেছি আসন তরুর তমাল ছায়ে



পলাশে শিমুলে রাঙা প্রদীপ জ্বালা।



ময়ুরে নাচাও এসে তোমার নূপুর তালে



বেঁধেছি ঝুলনিয়া ফুলেল্‌ কদম ডালে



তোমা বিনে বনমালী বিফল এ ফুল-দোল



বাঁশী বাজিবে কবে উতলা ব্রজবালা।।মধুকর মঞ্জির বাজে বাজে

		গুন্‌ গুন্‌ মঞ্জুল গুঞ্জরণে।

মৃদুল দোদুল নৃত্যে

		বন শবরী মাতে কুঞ্জবনে।।

বাজাইছে সমীর দখিনা

পল্লবে মর্মর বীণা,

বনভুমি ধ্যান–আসীনা

		সাজিল রাঙা কিশলয়–বসনে।।

ধূলি ধূসর প্রান্তর পরেছিল গৈরিক সন্ন্যাস–সাজ

নব–দূর্বাদল শ্যাম হলো আনন্দে আজ।

লতিকা–বিতানে ওঠে ডাকি’

মুহু মুহু ঘুমহারা পাখি

নব নীল অঞ্জন মাখি’

		উদাসী আকাশ হাসে চাঁদের সনে।।তুমি যদি রাধা হতে শ্যাম,



আমারি মতন দিবস-নিশি জপিতে শ্যাম-নাম।।



কৃষ্ণ-কলঙ্কেরি জ্বালা, মনে হ’ত মালতীর মালা



চাহিয়া কৃষ্ণ-প্রেম জনমে জনমে আসিতে ব্রজধাম।।



কত অকরুণ তব বাঁশরির সুর



তুমি হইলে শ্রীমতী ব্রজ-কুলবতী বুঝিতে নিঠুর।



তুমি যে-কাঁদনে কাঁদায়েছ মোরে



আমি কাঁদাতাম তেমনি ক’রে



বুঝিতে, কেমন লাগে এই গুরু-গঞ্জনা



এ প্রাণ-পোড়ানি অবিরাম।।তুমি হাতখানি যবে রাখ মোর হাতের পরে



মোর কণ্ঠ হ’তে সুরের গঙ্গা ঝরে।।



তব কাজল-আঁখির ঘন পল্লব তলে



বিরহ মলিন ছায়া মোর যবে দোলে



তব নীলাম্বরীর ছোঁয়া লাগে যেন সেদিন নীলাম্বরে।।



যেদিন তোমারে পাই না কাছে গো পরশন নাহি পাই,



মনে হয় যেন বিশ্ব ভুবনে কেহ নাই, কিছু নাই।



অভিমানে কাঁদে বক্ষে সেদিন বীণ



আকাশ সেদিন হয়ে যায় বাণী হীন



যেন রাধা নাই, আর বৃন্দাবনে গো সব সাধ গেছে ম’রে।।আজো বলে কোয়েলিয়া

চাঁপাবনে প্রিয় তোমারি নাম গাহিয়া।।



তব স্মৃতি ভোলেনি চৈতালি সমীরণ,

আজো দিকে দিকে খুঁজে ফেরে কাঁদিয়া।।



নিশীথের চাঁদ আজো জাগে

ওগো চাঁদ, তব অনুরাগে।



জল ধারা উথলে যমুনার সৈকতে

খোঁজে তরুলতা ফুল আঁখি মেলিয়া।।হেরা হতে হেলে দুলে নূরানী তনু ও কে আসে হায়,

সারা দুনিয়ার হেরেমের পর্দা খুলে খুলে যায় —

সে যে আমার কমলিওয়ালা — কমলিওয়ালা।।

তার ভাবে বিভোল রাঙা পায়ের তলে

পর্বত জঙ্গম টলমল টলে,

খোরমা খেজুর বাদাম জাফরানি ফুল ঝ’রে ঝ’রে যায় —

সে যে আমার কমলিওয়ালা — কমলিওয়ালা।।

আসমানে মেঘ চলে ছায়া দিতে,

পাহাড়ের আঁসু গলে ঝরনার পানিতে,

বিজলি চায় মালা হতে,

পূর্ণিমার চাঁদ তার মুকুট হতে চায় —

সে যে আমার কমলিওয়ালা — কমলিওয়ালা।।কালা    এত ভাল কি হে কদম্ব গাছের তলা।

আমি    দেখ্‌ছি কত দেখ্‌ব কত তোমার ছলাকলা;

আমি    নিতুই নিতুই সবই কত, (কালা) তিন সতিনের জ্বালা॥

আমি    জল নিতে যাই যমুনাতে তুমি বাজাও বাঁশি হে,

    মনের ভুলে কলস ফেলে তোমার কাছে আসি হে,

শ্যাম    দিন-দুপুরে গোকুলপুরে (আমার) দায় হল পথ চলা॥

আমার    চারদিকেতে ননদ-সতীন দু’কূল রাখা ভার,

            আমি সইব কত আর বাঁকা শ্যাম।

ওরা    বুঝছে সবই নিত্যি-নতুন, (নিতি) মিথ্যে কথা বলা॥ধীরে বহ ভোরের হাওয়া ধীরে বহ ধীরে



ঘুমায়ে রয়েছে প্রিয়া এই পিয়াল নদীর তীরে।।



     যে ফুল ঝরিল ভোর রাতে



     সে ঘুমায় তাহার সাথে



     ঝরাপাতার মন্দিরে।।



শান্ত উদাস আকাশ নীরবে আছে চেয়ে'



ধীরে বহ নদী সকরুণ গান গেয়ে।



     ছলছল চোখে শুকতারা



     হেরিছে পলক-হারা



     তার বিদায় বেলার সঙ্গীরে।।গভীর নিশীথে ঘুম ভেঙ্গে যায় , কে যেন আমারে ডাকে

সে কি তুমি , সে কি তুমি ?



কার স্মৃতি বুকে পাষাণের মত ভার হয়ে যেন থাকে –

সে কি তুমি , সে কি তুমি ?



কাহার ক্ষুদিত প্রেম যেন , হায় !

ভিক্ষা চাহিয়া কাঁদিয়া বেড়ায় ,



কার সকরুণ আঁখি দুটি যেন রাতের তারার মত

মুখপানে চেয়ে থাকে

সে কি তুমি , সে কি তুমি ?



নিশির বাতাস কাহার হুতাশ দীরঘ নিশাস সম

ঝড় তুলে এসে অন্তরে মোর ; অগো দুরন্ত মম !

সে কি তুমি , সে কি তুমি ?



মহাসাগরের ঢেউ এর মতন

বুকে এসে বাজে কাহার রোদন ?



পিয়া পিয়া নাম ডাকে অবিরাম বনের পাপিয়া পাখি

আমার চম্পা শাঁখে

সে কি তুমি , সে কি তুমি ?ঈদের খুশির তুফানে আজ ভাসলো দো জাহান

এই তুফানে ডুবু ডুবু জমিন ও আসমান।।

ঈদের চাঁদের পানসি ছেড়ে বেহেশত হতে

কে পাঠালো এত খুশি দুখের জগতে

শোন ঈদগাহ হতে ভেসে আসে তাহারি আজান।।গভীর রাতে জাগি’ খুঁজি তোমারে।

দূর গগনে প্রিয় তিমির–‘পারে।।

জেগে যবে দেখি বঁধু তুমি নাই কাছে

আঙিনায় ফুটে’ ফুল ঝ’রে পড়ে আছে,

বাণ–বেঁধা পাখি সম আহত এ প্রাণ মম —

লুটায়ে লুটায়ে কাঁদে অন্ধকারে।।

মৌনা নিঝুম ধরা, ঘুমায়েছে সবে,

এসো প্রিয়, এই বেলা বক্ষে নীরবে।

কত কথা কাঁটা হ’য়ে বুকে আছে বিঁধে

কত আভিমান কত জ্বালা এই হৃদে,

দেখে যাও এসো প্রিয়১ কত সাধ ঝ’রে গেল —

কত আশা ম’রে গেল হাহাকারে।।বল্ মা শ্যামা বল্ তোর বিগ্রহ কি মায়া জানে।

আমি যত দেখি তত কাঁদি ঐ রূপ দেখি মা সকলখানে॥

মাতৃহারা শিশু যেমন মায়ের ছবি দেখে,

চোখ ফিরাতে নারে মাগো, কাঁদে বুকে রেখে।

তোর মূর্তি মোরে তেমনি ক’রে টানে মাগো মরণ টানে॥

ও-মা, রাত্রে নিতুই ঘুমের ঘোরে দেখি বুকের কাছে,

যেন, প্রতিমা তোর মায়ের মত জড়িয়ে মোরে আছে।

    জেগে উঠে আঁধার ঘরে

    কাঁদি যবে মা তোরই তরে

দেখি প্রতিমা তোর কাঁদছে যেন চেয়ে চেয়ে আমার পানে॥মা, মা গো –

আমার অহঙ্কারের মূল কেটে দে কাঠুরিয়ার মেয়ে,

কত নিরস তরু হ’ল মঞ্জুরিত তোর চরণ-পরশ পেয়ে।।

রোদে পুড়ে জলে ভিজে মা দিয়েছি ফুল ফল

শাখায় আমার, নীড় বেঁধেছে বিহঙ্গের দল।

বটের মত সাড়া দেহ মাগো মায়ার জটে আছে ছেয়ে।।

ও মা মুল আছে তাই বৈতরণীর কূলে আছি পড়ি

নইলে হ’তাম খেয়াঘাটের পারাপারের তরী।

    তুই খড়গের ভয় দেখাস মিছে

    মুক্তি আছে এরি পিছে মাগো

তোর হাসির বাঁশি শুনতে পাবো অসির আঘাত খেয়ে।।কারার ঐ লৌহকপাট,
ভেঙ্গে ফেল কর রে লোপাট,
রক্ত-জমাট শিকল পূজার পাষাণ-বেদী।
ওরে ও তরুণ ঈশান,
বাজা তোর প্রলয় বিষাণ
ধ্বংস নিশান উড়ুক প্রাচীর প্রাচীর ভেদি।

গাজনের বাজনা বাজা,
কে মালিক, কে সে রাজা,
কে দেয় সাজা মুক্ত স্বাধীন সত্যকে রে?
হা হা হা পায় যে হাসি, ভগবান পরবে ফাঁসি,
সর্বনাশী শিখায় এ হীন তথ্য কে রে!

ওরে ও পাগলা ভোলা,
দে রে দে প্রলয় দোলা,
গারদগুলা জোরসে ধরে হেচ্‌কা টানে
মার হাঁক হায়দারী হাঁক, কাধে নে দুন্দুভি ঢাক
ডাক ওরে ডাক, মৃত্যুকে ডাক জীবন পানে।

নাচে ওই কালবোশাখী,
কাটাবী কাল বসে কি
দেরে দেখি ভীম কারার ঐ ভিত্তি নাড়ি
লাথি মার ভাঙ্গরে তালা,
যত সব বন্দী শালায়-আগুন-জ্বালা, আগুন-জ্বালা,
ফেল উপাড়ি।।বিষাদিনী এসো শাওন সন্ধ্যায়

		কাঁদিব দুজনে।

দীপালির উৎসবে আঁধারের ঠাঁই নাহি

		কাহারো হাসি যদি নিভে যায়।

তোমারি মতো তাই ম্লান-মুখ চিরদিন

		লুকায়ে রাখি অবগুণ্ঠনে॥আমার মা যে গোপাল সুন্দরী

যেনো এক বৃন্তে কৃষ্ণ কলি অপরাজিতার মঞ্জরী…।।



মা আধেক পুরুষ অর্ধ অঙ্গে নারী

আধেক কালি আধেক বংশীধারী

মার অর্ধ অঙ্গে পীতাম্বর আর অর্ধ অঙ্গে সে দিগম্বরী

আমার মা যে গোপাল সুন্দরী…।।



মা যে পায়ে প্রেম কুসুম ফোটায়

নুপুর পরা সেই চরণ

মার সেই হাতে রয় সর্প বলায়

যে হাতে প্রলয় মরন…।।



মার আধ ললাটে অগ্নি তিলক জ্বলে

চন্দ্র লেখা আধেক ললাট তলে

শক্তিতে আর ভক্তিতে মা আছে যুগল রূপ ধরি

আমার মা যে গোপাল সুন্দরী…।।ভাইয়ের দোরে ভাই কেঁদে যায় টেনে  নে না তারে কোলে



মুছিয়ে দে তার নয়নেরি জল (সে যে) আপন মায়ের ছেলে।।



     এত কাল যদি ছিলি এক ঠাঁই



     আজ কেন ছাড়া হলি ঠাঁই ভাই



ভাই বিনে তোর আর কেহ নাই দিতে প্রাণ অবহেলে।।



     বিপদেতে পাবি কাহারে তখন



     ভাই যদি রয় ফিরায়ে বদন



সেই ভা'য়ে তোর পরের মতন দিসনে আজিকে ঠেলে।।জরীন হরফে লেখা



     রূপালি হরফে লেখা



(নীল)আসমানের কোরআন।



সেথা  তারায় তারায় খোদার কালাম



(তোরা)     পড়, রে মুসলমান



নীল   আসমানের কোরআন।।



     সেথা ঈদের চাঁদে লেখা



     মোহাম্মদের ‘মীম’-এর রেখা,



সুরুযেরই বাতি জ্বেলে’ পড়ে রেজোয়ান।।



খোদার আরশ লুকিয়ে আছে ঐ কোরআনের মাঝে,



খোঁজে ফকির-দরবেশ সেই আরশ সকাল-সাঁঝে।



     খোদার দিদার চাস রে, যদি



     পড় এ কোরআন নিরবধি;



খোদার নুরের রওশনীতে রাঙ রে দেহ-প্রাণ।।মেঘলা নিশি ভোরে মন যে কেমন করে

তারি তরে গো মেঘ-বরণ যার কেশ।

বুঝি তাহারি লাগি’ হয়েছে বৈরাগী

গেরুয়া রাঙা গিরিমাটির দেশ।।



মৌরি ফুলের ক্ষেতে, মৌমাছি ওঠে মেতে

এলিয়েছিল কেশ কি গো তার এই পথে সে যেতে।

তার ডাগর চোখের ঝিলিক লেগে রাত হয়েছে শেষ (গো)।।



শিরিষ পাতায় ঝিরিঝিরি, বাজে নূপুর তারি

সোনাল ডালে দোলে তাহার কামরাঙা রঙ শাড়ি।

হয়েছি মন-ভিখারি কোন্‌ শিকারি আমি

উঠি পাহাড় চূড়ায়, ঝর্না জলে নামি

কালো পাথর দেখে জাগে কার চোখের আবেশ গো।।কেন	আন ফুল-ডোর আজি বিদয়-বেলা,

মোছ	মোছ আঁখি-লোর যদি ভাঙিল মেলা॥

কেন	মেঘের স্বপন আন মরুর চোখে,

ভু’লে	দিয়ো না কুসুম যারে দিয়েছ হেলা॥

যবে	শুকাল কানন এলে বিধুর পাখি,

ল’য়ে	কাঁটা-ভরা প্রাণ এ কি নিঠুর খেলা।

যদি	আকাশ-কুসুম পেলি চকিতে কবি,

চল	চল মুসাফির, ডাকে পারের ভেলা॥দোপাটি লো, লো করবী , নেই সুরভি রূপ আছে



রঙের পাগল রূপ পিয়াসি সেই ভালো আমার কাছে।।



     গন্ধ ফুলের জলসাতে তোর



     গুণীর সভায় নেইকে আদর



গুল্ম বনে দুল হয়ে তুই, দুলিস একা ফুল গাছে।।



লাজুক মেয়ে পল্লী বধূ জল নিতে যায় একলাটি



করবী নেয় কবরীতে বেণীর শেষে দোপাটি



     গন্ধ ল'য়ে স্নিগ্ধ মিঠে



     আলো ক'রে থাকিস ভিটে,



নেই সুবাস, আছে গায়ে কাঁটা, সেই গরবে মন নাচে।।দিতে এলে ফুল,হে প্রিয়,কে আজি সমাধিতে মোর?



এতদিনে কি আমারে পড়িল মনে মনচোর।।



জীবনে যারে চাহনি তাহারে ঘুমাইতে দাও।



মরণ-পারে ভেঙো না,ভেঙো না তাহার ঘুম-ঘোর।।



দিতে এসে ফুল কেঁদো না প্রিয় মোর,সমাধি-পাশে



ঝরিল যে ফুল অনাদরে হায়,নয়ন-জলে বাঁচিবে না সে!



সামাধি-পাষাণ নহে গো তোমার সমান কঠোর।।



কত আশা,সাধ মিশে যায় মাটির সনে



মুকুলে ঝরে কত ফুল কীটেরি দহনে।



কেন অসময়ে আসিলে,ফিরে যাও,মোছ আঁখি -লোর।।ব’লো না ব’লো না ওলো সই

		আর সে কথা।।

তরু কি লতার কাছে

এসে কভু প্রেম যাচে

তরু বিনা নাহি বাঁচে

		অসহায় লতা।।

ভুলিতে যার নাই তুলনা

সখি তার কথা তুলো না

প্রাণহীন পাষাণে গড়া

		সে যে দেবতা।।সংলাপঃ পুরুষঃ ঘরে কে গো ? (দরজায় টোকার শব্দ)

বলি ঘরে কেঃ (আবার টোকার শব্দ) শালাজ নাকি -  

ও হো-হো-হো-হো ...



পুরুষ    :    ঘরে কে গো ? বলি ঘরে কে, শালাজ নাকি?

        এ যে মোর গোয়ালের গাই।

স্ত্রী    :    ও ছোট ঠাকুর ঝি, ওলো আয় আয়,

        দেখে যা এসেছে নন্দাই। এ যে মোর ননদের ভাই।

পুরুষ    :    দেখ, রাত্রি জেগে গুনব কত চালের কড়ি কাঠ

স্ত্রী    :    তাইতো, আগে হয়নি সারা আমার ঘর কন্নার পাট।

পুরুষ    :    তোমার কাজের মাথায় মারো লাঠি

স্ত্রী    :    আমি নিয়ে শীতল পাটি মাস-শাশুড়ির পা টিপিতে যাই।

পুরুষ    :    ওগো শুনছো ! শোনো শোনো শোনো না -  সত্যি সত্যি চললে,

        নতুনতর ঝুমকোর এক নমুনা এনেছি (আমি)।

স্ত্রী    :    অ্যা, তাই নাকি!

পুরুষ    :    হ্যা - গো - হ্যা।

স্ত্রী    :    কাল চাল ডাল বাছবো, চল এই আমি আসিতেছি

        ওগো এই আমি আসিতেছি

পুরুষ    :    না না, ও তোমায় পা টিপিতে বলেছিলেন কি ভাবিবেন মাসি

স্ত্রী    :    আমার গা করছে বমি বমি তাকে বলে আসি।

পুরুষ    :    এমন শ্যাকরার মত বিন্দে দূতি কলিকালের বৃন্দাবনে নাই॥

        বেঁচে থাক বাবা শ্যাকরার পো হুল্লোড় ঘটালে তবে ছাড়লে॥হায় ভিখারি কাহার কাছে হাত পাতিলে হায়।



তোমার চেয়েও আমি যে দীন কাঙাল অসহায়।।



আমার হয়ত কিছু ছিল কভু



সব নিয়েছেন কেড়ে প্রভু



আমায় তিনি নেননি তবু তাঁহার রাঙা পায়।।



তোমায় তিনি পথ দেখালেন ভাবনা কিসের ভাই



তোমার আছে ভিক্ষা ঝুলি আমার তাহাও নাই।



চাইনে তবু আছি পড়ে



সংসারে জড়িয়ে ধরে



কবে তোমার মতন পথের ধূলি মাখব সারা গায়।।আধখানা চাঁদ হাসিছে আকাশে

আধখানা চাঁদ নিচে

প্রিয়া তব মুখে ঝলকিছে

গগণে জ্বলিছে অগনন তারা

দুটি তারা ধরণীতে

প্রিয়া তব চোখে চমকিছে ।

তড়িত লতার ছিঁড়িয়া আধেকখানি

জড়িত তোমার জরিন ফিতায় রাণী

অঝোরে ঝরিছে নীল নভে বারি

দুইটি বিন্দু তারি

প্রিয়া তব আঁখি বরছিসে ।

মধুর কন্ঠে বিহগ বিলাপ গাহে

গান ভুলি তারা তব অঙ্গনে চাহে

তাহারও অধিক সুমধুর সুর তব

চুড়ি কঙ্কনে ঝনকিছে ।শিউলি ফুলের মালা দোলে শারদ-রাতের বুকে ঐ



এমন রাতে একলা জাগি সাথে জাগার সাথি কই।



বকুল বনে এক্‌লা পাখি,



আকুল হ’ল ডাকি’ ডাকি’,



আমার প্রাণ থাকি’ থাকি’ তেমনি কেঁদে১ ওঠে সই।।



কবরীতে করবী ফুল পরিয়া প্রেমের গরবিনী



ঘুমায় বঁধু-বাহু পাশে, ঝিমায় দ্বারে নিশীথিনী।



ডাকে আমায় দূরের বাঁশি কেমনে আজ২ ঘরে রই।।ঈদ মোবারক ঈদ মোবারক

দোস্ত ও দুশমন পর ও আপন

সবার মহল আজ হউক রওনক।।

যে আছ দূরে যে আছ কাছে,

সবারে আজ মোর সালাম পৌঁছে।

সবারে আজ মোর পরান যাচে

সবারে জানাই এ দিল আশ্‌ক।।

এ দিল যাহা কিছু সদাই চাহে

দিলাম যাকাত খোদার রাহে

মিলিয়া ফকির শাহান্‌শাহে

এ ঈদগাহে গাহুক ইয়াহক্‌।

এনেছি শিরনি প্রেম পিয়ালার

এসো হে মোমিন কর হে ইফতার

প্রেমের বাঁধনে কর গেরেফ্‌তার

খোদার রহম নামিবে বেশক্‌।।ঐ হের রসুলে খোদা এলো ঐ।।



গেলেন মদিনা যবে হিজরতে হজরত



মদিনা হলো যেন খুশিতে জিন্নত,



ছুটিয়া আসিল পথে মদ ও আওরত



লুটায়ে পায়ে নবীর, গাহে সব উম্মত



ঐ হের রসুলে-খোদা এলো ঐ।।



হাজার সে কাফের সেনা বদরে,



তিন শত তের মমিন এধারে;



হজরতে দেখিল যেই, কাঁপিয়া ডরে



কহিল কাফের সব তাজিমের স্বরে



ঐ হের রসুলে-খোদা এলো ঐ।।



কাঁদিয়া কেয়ামতে গুনাহগার সব,



নবীর কাছে শাফায়তী করিবেন তলব,



আসিবেন কাঁদন শুনি সেই শাহে আরব



অমনি উঠিবে সেথা খুশির কলরব



ঐ হের রসুলে খোদা এলো ঐ।।(মাগো)    তোর কালো রূপ দেখতে মাগো, কাল্ হ’ল মোর আঁখি,

চোখের ফাঁকে যাস পালিয়ে মা তুই কালো পাখি॥

আমার নয়ন দুয়ার বন্ধ ক’রে এই দেহ পিঞ্জরে,

চঞ্চলা গো বুকের মাঝে রাখি তোরে ধ’রে;

চোখ্ চেয়ে তাই খুঁজে বেড়াই পাই না ভুবন ভ’রে

সাধ যায় মা জন্ম জন্ম অন্ধ হ’য়ে থাকি॥

কালো রূপের বিজলি চমক কোটি লোকের জ্যোতি,

অনন্ত তোর কালোতে মা সকল আলোর গতি।

তোর কালো রূপ কে বলে মা ‘তমঃ’,

ঐ রূপে তুই মহাকালি মাগো নমঃ নমঃ

তুই    আলোর আড়াল টেনে মাগো দিস্ না মোরে ফাঁকি॥ভুলি কেমনে আজও যে মনে বেদনা সনে রহিল আঁকা

আজও সজনি দিনরজনী সে দিনে গনি সকলি ফাঁকা।



আগে মন করলে চুরি মর্মে শেষে হানলে ছুরি

এত শঠতা এত যে ব্যথা, তবু যেন তা মধুতে মাখা।



চকোরী দেখলে চাঁদে দূর থেকে সই আজও কাঁদে

আজও বাদলে ঝুলন ঝুলে তেমনি জলে চলে বলাকা।



বকুলের তলায় দোদুল কাজলা মেয়ে কুড়ায় লো ফুল

চলে নাগরী কাঁখে গাগরী চরণ ভারী কোমর বাঁকা।



তরুরা রিক্তপাতা আসলো যে তাই ফুল বারতা

ফুলেরা বোলে ধরেছে বলে ভরেছে ফলে বিটপীশাখা।



ডালে তোর করলে আঘাত দিস রে কবি ফুল সওগাত

ব্যাথা মুকুলে অলি না ছুঁলে বনে কি দুলে ফুল পতাকা।।আজিকে তনু মনে লেগেছে রঙ লেগেছে রঙ

বঁধূর বেশে ধরা সেজেছে অভিনব ঢঙ।।

	কাননে আলো-ছায়া

	নয়নে রঙের মায়া

দোলে দোদুল কায়া পরানে বাজিছে সারঙ।।

	সে-রঙে সাগর-কোলে

	কত চাঁদ, রবি দোলে

বাজে গগন তলে জলদ তালে মেঘ-মৃদঙ।।গগনে খেলায় সাপ বরষা-বেদিনী।



দূরে দাঁড়ায়ে দেখে ভয়-ভীতা মেদিনী।।



দেখায় মেঘের ঝাপি তুলিয়া



ফনা তুলি’ বিদ্যুৎ-ফণি ওঠে দুলিয়া,



ঝড়ের তুব্‌ড়িতে বাজে তার অশান্ত রাগিণী।।



মহাসাগরে লুটায় তার সর্পিল অঞ্চল



দিগন্তে দুলে তার এলোকেশ পিঙ্গল



ছিটায় মন্ত্রপূত ধারাজল অবিরল তন্বী-মোহিনী।।



অশনি-ডমরু ওঠে দমকি’



পাতালে বাসুকি ওঠে চমকি’



তার ডাক শুনে ছুটে আসে নদীজল যেন পাহাড়িয়া নাগিনী।।রঙ্গীলা আপনি রাধা

তারে হোরীর রং দিও না

ফাগুনের রাণী যে রাই

তারে রঙে রাঙিয়ো না।



রাঙ্গা আবির রাঙ্গা ঠোঁটে

গালে ফাগের লালী ফোটে

রংসায়রে নেয়ে উঠে

অঙ্গে ঝরে রঙের সোনা।



অনুরাগ-রাঙা মনে

রঙের খেলা ক্ষণে ক্ষণে

অন্তরে যার রঙের লীলা

(তারে) বাহিরে রং লাগিয়ো না।।তব গানের ভাষায় সুরে বুঝেছি বুঝেছি বুঝেছি



এত দিনে পেয়েছি তারে আমি যারে খুঁজেছি।।



ছিল পাষাণ হয়ে গভীর অভিমান



সহসা, এলো সহসা আনন্দ-অশ্রুর বান।



বিরহ-সুন্দর হয়ে সেই এলো



দেবতা বলে যাঁরে পুজেছি



বুঝেছি বুঝেছি বুঝেছি।।



তোমার দেওয়া বিদায়ের মালা পুন প্রাণ পেল প্রিয়



হ’য়ে শুভদৃষ্টি মিলন-মালিকা বুকে ফিরে এলো – এলো প্রিয়।



যাহারে নিষ্ঠুর বলেছি



নিশীথে গোপনে কেঁদেছি



নয়নের বারি হাসি দিয়ে মুছেছি



বুঝেছি বুঝেছি বুঝেছি।।কত যুগ যেন দেখিনি তোমারে, দেখি নাই কতদিন



তুমি যে জীবন, তোমারে হারায়ে হয়ে ছিনু প্রাণহীন।



তুমি যেন বায়ু; বায়ু যবে নাহি বয়



আমি ঢুলে পড়ি আয়ু মোর নাহি রয়



তুমি যেন জল, বাঁচিতে পারিনা জল বিনা আমি মীন।



তুমি জানোনা গো তব আশ্রয় বিনা



আমি কত অসহায়



তুমি না ধরিলে আমার এ তনু বাতাসে মিশায়ে যায়।



তাই মোর দেহ লতার প্রায়



তোমারেই শুধু জড়াইতে চায়



তাই এ বিরহী তনু মোর হের



দিনে দিনে হয় ক্ষীণ।।যারে হাত দিয়ে মালা দিতে পারো নাই

কেন মনে রাখো তারে

ভুলে যাও মোরে ভুলে যাও একেবারে।।

আমি গান গাহি আপনার সুখে

তুমি কেন এসে দাঁড়াও সম্মুখে

আলেয়ার মতো ডাকিও না আর

নিশীথ অন্ধকারে।।

দয়া করো

দয়া করো আর আমারে লইয়া

খেলো না নিঠুর খেলা

শত কাঁদিলেও ফিরিবে না সেই

শুভ লগনের বেলা

প্রিয় শুভ লগনের বেলা

আমি ফিরি পথে তাহে কার ক্ষতি

তব চোখে কেন সজল মিনতী

আমি কি ভুলেও কোন দিনও

এসে দাঁড়ায়েছি তব দ্বারে।।ঘুমাও,ঘুমাও,দেখিতে এসেছি ভাঙাতে আসিনি ঘুম



 



কেউ জেগে কাঁদে,কারো চোখে নামে নিদালির মৌসুম॥



দেখিতে এলাম হ'য়ে কুতুহলী



 



চাঁপা-ফুল দিয়ে তৈরী পুতুলী



 



দেখি,শয্যায় স্তূপ হ'য়ে আছে জোছনার কুমকুম



 



আমি নই, ঐ কলঙ্কী চাঁদ নয়নে হেনেছে চুম্ ।।



 



রাগ করিও না, অনুরাগ হ'তে রাগ আরো ভালো লাগে,



 



তৃষ্ণাতুরের কেউ জল চায় কেউ বা শিরাজি মাগে।



 



     মনে কর, আমি লোলুপ বাতাস



 



     চোর-জোছনা, ফুলের সুবাস



 



ভয় নাই, আমি চলে যাই ডাকি' নিশীথিনী নিঃঝুম।।কত দিন দেখিনি তোমায়

তবু মনে পরে তব মুখ খানি

স্মৃতির মুখুরে মম, আজো তবু ছায়া পরে রানী।।



কত দিন তুমি নাই কাছে

তবু হৃদয়ের তৃষা জেগে আছে

কত দিন তুমি নাই কাছে

তবু হৃদয়ের তৃষা জেগে আছে, জেগে আছে,



প্রিয় যদি দূরে চলে যায়

সে যে আরো প্রিয় হয় জানি।।



হয়ত তোমার দেশে আজ

এসেছে মাধবী রাতি

তুমি জোছনায় জাগিয়েছো নিশি

সাথে লয়ে নুতন সাথী



হেথা মোর দ্বীপ নেভা রাতে

নীদ নাহি দুটি আঁখি পাতে

প্রেম সে যে মরিচীকা হায়

এ জীবনে এই শুধু মানি।।গানগুলি মোর আহত পাখির সম

লুটাইয়া পড়ে তব পায় প্রিয়তম।।

বাণ বেধা মোর গানের পাখিরে

তু’লে নিও প্রিয় তব বুকে ধীরে,

লভিবে মরণ চরণে তোমার

সুন্দর অনুপম।।

তারা সুখের পাখায় উড়িতেছিল গো নভে,

তব নয়ন শায়কে বিঁধিলে তাহাদের কবে।

মৃত্যু আহত কন্ঠে তাহার

একি এ গানের জাগিল জোয়ান,

মরণ বিষাদে অমৃতের স্বাদ

আনিলে বিষাদ মম।।এ কি অপরূপ রূপের কুমার হেরিলাম সখি যমুনা কূলে,



তার       এ সুনীল লাবনি গলিয়া গলিয়া ঢলিয়া পড়িছে গগন-মূলে ॥



যেন       কমল ফুটেছে সখি, সহস্র-দল রূপে-কমল ফুটেছে,



            রূপের সাগর মন্থন করি’ সখি চাঁদ যেন উঠছে। সখি গো –



কালো সে রূপের মাঝে হয়ে যায় হারা



কোটি আলো-রাধিকা-রবি, শশী, তারা,



প্রেম-যমুনার তীরে সই আমি রিবধি দেখি তারে,



দেখি আর চেয়ে রই।



আমি এই রূপ চেয়ে থাকি



সখি       জনমে জনমে জীবনে মরণে এই রূপ চেয়ে থাকি।



ঐ          মোহন কালোর গহন কাননে হারাইয়া যাক আঁখি ॥পুরুষ	:	আজি মিলন বাসর প্রিয়া হের মধুমাধবী নিশা।

স্ত্রী	:	কত জনম অভিসারে শেষে প্রিয় পেয়েছি তব দিশা।।

পুরুষ	:	সহকার-তরু হের দোলে মালতী লতায় লয়ে বুকে,

স্ত্রী	:	মাধবী কাঁকন পরি' দেওদার তরু দোলে সুখে।

পুরুষ	:	হায় প্রাণ কানায় কানায় আজি পুরে

স্ত্রী	:	প্রাণ কানায় কানায় আজি পুরে

পুরুষ	:	হিয়া আবেশে পুলক মিশা

স্ত্রী	:	হিয়া আবেশ পুলক মিশা।।

পুরুষ	:	শরাব রঙের শাড়ি পরেছে চাঁদনি রাতি

স্ত্রী	:	চাঁদে ও তারাতে আজি মিলনের মাতামাতি

পুরুষ	:	হের জোয়া উতলা সিন্ধু পূর্ণিমা চাঁদের পেয়ে'

স্ত্রী	:	কোন দূর অতীত স্মৃতি মম প্রাণে-মনে ওঠে ছেয়ে।

পুরুষ	:	আজি মিলন-ঘন মেঘলোকে

স্ত্রী	:	আজি মিলন-ঘন মেঘলোকে

পুরুষ	:	প্রিয়া মিটিবে মরু-তৃষা

স্ত্রী	:	প্রিয় মিটিবে মরু-তৃষা।।

দ্বৈত	:	প্রিয় মিটিবে মরু-তৃষা।।মোরা ঝঞ্ঝার মত উদ্দাম, মোরা ঝর্ণার মত চঞ্চল।
মোরা বিধাতার মত নির্ভয়, মোরা প্রকৃতির মত সচ্ছল।।

আকাশের মত বাঁধাহীন,
মোরা মরু সঞ্চার বেদুঈন,
(মোরা) বন্ধনহীন জন্ম–স্বাধীন, চিত্ত মুক্ত শতদল।।
মোরা সিন্ধু–জোয়ার কল–কল
মোরা পাগলা–ঝোরার ঝরা জল
কল–কল–কল্ ছল–ছল–ছল্ কল–কল–কল্ ছল–ছল–ছল্

মোরা দিল–খোলা খোলা প্রান্তর,
মোরা শক্তি অটল মহীধর
হাসি গান শ্যাম উচ্ছল
মোরা বৃষ্টির জল বনফল খাই, শয্যা শ্যামল বন–তল।।চোখ গেল’ ‘চোখ গেল’ কেন ডাকিস রে



চোখ গেল পাখি (রে)।



তোর ও চোখে কাহার চোখ পড়েছে নাকি রে



চোখ গেল পাখি (রে)।।



চোখের বালির জ্বালা জানে সবাই রে



চোখে যার চোখ পড়ে তার অষুধ নাই রে



কেঁদে কেঁদে অন্ধ হয় তাহার আঁখি রে।।



তোর চোখের জ্বালা বুঝি নিশি রাতে বুকে লাগে



চোখ গেল ভুলে রে ‘পিউ কাঁহা’ ‘পিউ কাঁহা’ বলে



তাই ডাকিস অনুরাগে রে।



ওরে বন পাপিয়া কাহার গোপন্-প্রিয়া



ছিলি আর জনমে



আজো ভুলতে নারিস আজো ঝুরে হিয়া



ওরে পাপিয়া বল্ যে হারায় তাহারে কি



পাওয়া যায় ডাকি’ রে।।ভারত শ্মশান হ’ল মা, তুই শ্মশানবাসিনী ব’লে।



জীবন্ত-শব নিত্য মোরা, চিতাগ্নিতে মরি জ্ব’লে।।



আজ হিমালয় হিমে ভরা,



দারিদ্র্য-শোক-ব্যাধি-জরা,



নাই যৌবন, যেদিন হতে শক্তিময়ী গেছিস্ চ’লে।।



(মা) ছিন্নমস্তা হয়েছিস্ তাই হানাহানি হয় ভারতে,



নিত্য-আনন্দিনী, কেন টানিস্ নিরানন্দ পথে?



শিব-সীমন্তিনী বেশে



খেল্ মা আবার হেসে হেসে,



ভারত মহাভারত হবে, আয় মা ফিরে মায়ের কোলে।।শূন্য এ বুকে পাখি মোর আয়

ফিরে আয় ফিরে আয়।



তোরে না হেরিয়া সকালের ফুল

অকালে ঝরিয়া যায়।।



তুই নাই বলে ওরে উন্মাদ

পান্ডুর হলো আকাশের চাঁদ

কেঁদে নদী হলো করুণ বিষাদ

ডাকে আয় তীরে আয়।।



আকাশে মেলিয়া শত শতকর

খোঁজে তোরে তবু ওরে সুন্দর

তোর তরে বনে উঠিয়াছে ঝড়

লুটায় লতা ধূলায়।।



তুই ফিরে এলে ওরে চঞ্চল

আবার ফুটিবে বন ফুল দল

ধূসর আকাশ হইবে সুনীল

তোর চোখের চাওয়ায়।।লাইলী তোমার এসেছে ফিরিয়া

মজনু গো আঁখি খোল।



প্রিয়তম! এতদিন বিরহের

নিশি বুঝি ভোর হলো।।



মজনু! তোমার কাঁদন শুনিয়া মরু-নদী পর্বতে

বন্দিনী আজ ভেঙেছে পিঞ্জর বাহির হয়েছে পথে

আজি দখিনা বাতাস বহে অনুকূল।



ফুটেছে গোলাপ নার্গিস ফুল

ওগো বুলবুল, ফুটন্ত সেই

গুলবাগিচায় দোলো।।



বনের হরিণ-হরিণী কাঁদিনী পথ দেখায়েছে মোরে

হুরী ও পরীরা ঝুরিয়া ঝুরিয়া চাঁদের প্রদীপ ধরে

পথ দেখায়েছে মোরে।



আমার নয়নে নয়ন রাখিয়া

কি বলিতে চাও, হে পরান-পিয়া।



নাম ধরে ডাকো ডাকো মোরে স্বামী।

ভোলো অভিমান ভোলো।।আরো কতদিন বাকি



তোমারে পাওয়ার আগে বুঝি হায়! নিভে যায় মোর আঁখি।।



কত আখি-তারা নিভিয়া গিয়াছে কাদিয়া তোমার লাগি'



সেই আখিগুলি তারা হয়ে আজো আকাশে রয়েছে জাগি



                যেন নীড়-হারা পাখি।।



যত লোকে আমি তোমারি বিরহে ফেলেছি অশ্রু-জল



ফুল হয়ে সেই অশ্রু ছুইতে চাহে, চাহে তব পদতল



                সে-সাধ মিটিবে নাকি।।আয় ঘুম আয় ঘুম আয় মোর গোপাল ঘুমায়

বহু রাত্রি হল আর জাগাসনে মায়।।

কোলে লয়ে তোরে ধীরে ধীরে দোলাবো

ঘুম-পাড়ানিয়া গান তোরে শোনাবো

গায়ে হাত বুলাবো পাঙ্খা ঢুলাবো

মন ভুলাবো কত রূপকথায়।।

তোরে  কে বলে চঞ্চল একচোখো সে

মোর  শান্ত গোপাল থাকে গোষ্ঠে ব’সে

তোরে  কে বলে ঝড় তোলে থির যমুনায়

সে যেদিন রাত ঘোরে তার মা’র পায় পায়।।এই শিকল-পরা ছল মোদের এ শিকল-পরা ছল
এই শিকল পরেই শিকল তোদের কর্‌ব রে বিকল।।

তোদের বন্ধ কারায় আসা মোদের বন্দী হতে নয়,
ওরে ক্ষয় করতে আসা মোদের সবার বাঁধন-ভয়।
এই বাঁধন প’রেই বাঁধন-ভয়কে করবো মোরা জয়,
এই শিকল-বাঁধা পা নয় এ শিকল-ভাঙ্গা কল।।

তোমরা বন্ধ ঘরের বন্ধনীতে কর্‌ছ বিশ্ব গ্রাস,
আর ত্রাস দেখিয়েই কর্‌বে ভাবছো বিধির শক্তি হ্রাস।।
সেই ভয়-দেখানো ভূতের মোরা করব সর্বনাশ,
এবার আন্‌বো মাভৈঃ-বিজয়-মন্ত্র বল-হীনের বল।।

তোমরা ভয় দেখিয়ে কর্‌ছ শাসন, জয় দেখিয়ে নয়;
সেই ভয়ের টুটিই ধর্‌ব টিপে, কর্‌ব তারে লয়।
মোরা আপনি ম’রে মরার দেশে আন্‌ব বরাভয়,
মোরা ফাঁসি প’রে আন্‌ব হাসি মৃত্যু-জয়ের ফল।।

ওরে ক্রন্দন নয় বন্ধন এই শিকল-ঝঞ্ঝনা,
এ যে মুক্ত-পথের অগ্রদূতের চরণ বন্দনা!
এই লাঞ্জিতেরাই অত্যাচারকে হান্‌ছে লাঞ্জনা,
মোদের অস্থি দিয়েই জ্বল্‌বে দেশে আবার বজ্রানল।।চোখ গেল চোখ গেল কেন ডাকিস রে

চোখ গেল পাখি রে

তোর চোখে কাহারো চোখ পড়েছে নাকি রে

চোখ গেল পাখি রে ।



তোর চোখের বালির জ্বালা জানে সবাই রে

জানে সবাই

চোখে যার চোখ পড়ে তার ওষুধ নাইরে

তার ওষুধ নাই



কেঁদে কেঁদে অন্ধ হয় কাহার আঁখিরে

চোখ গেল পাখি রে ।



তার চোখের জ্বালা বুঝি নিশি রাতে বুকে লাগে

চোখ গেল ভুলে রে

পিউ কাহা পিউ কাহা বলে তাই ডাকিস\

অনুরাগে রে

ওরে ,



বনপাপিয়া কাহার গোপন পিয়া ছিলি আর জনমে

আজো ভুলতে নারি আজো ঝুরে হিয়া

ওরে পাপিয়া বল যে হারায় তাহারে কি

পাওয়া যায় ডাকিরে ।দাসী হতে চাই না আমি হে শ্যাম কিশোর বল্লভ,



আমি তোমার প্রিয়া হওয়ার দুঃখ লব।



      জানি জানি হে উদাসীন



      দুঃখ পাব অন্ত বিহীন



বঁধুর আঘাত মধুর যে নাথ সে গরবে সকল সব।।



তোমার যারা সেবিকা নাথ, আমি নাহি তাদের দলে,



সবর্নাশের আশায় আমি ভেসেছি প্রেম পাথার জলে।



      দয়া যে চায় যাচুক চরণ



      আমার আশা করব বরণ



বিরহে হোক মধুর মরণ, আজীবন সুদূরে রব।।দোলে কুলন দোলায় দোলে নওল কিশোর গিরিধারী হরষে।।



মৃদঙ্গ বাজেনভোচারী মেঘে বারিধারা রুমু ঝুমু বরষে।।



      নাচে ময়ুর নাচে কুরঙ্গ



      কাজরি গাহে বন বিহঙ্গ



যমুনা-জলে বাজে জলতরঙ্গ শ্যামসুন্দর রূপ দরশে।।নহে নহে প্রিয় এ নয় আখিঁজল।

মলিন হয়েছে ঘুমে চোখের কাজল।।



হেরিয়া নিশি প্রভাতে শিশির কোমল পাতে।

ভাগ্য বুঝি বেদনাতে কেঁদেছে কমল।।



মরুতে চরণ খেলে কেন বল মৃগ এলে।

সলিল চাহিতে প্রেমে মরীচিকা ছায়।।



এ শুধু শীতের মেঘে ক ফুটো কুয়াশা লেগে।

ছলনা উঠেছে জেগে এ নহে বাদল।।আকাশে ভোরের তারা মুখ পানে চেয়ে আছে

ঝরা-ফুল অঞ্জলি পড়ে আছে,পা'র কাছে।

	দেবতা গো,জাগো জাগো জাগো।।

আঁধার-ঘোমটা খুলি শতদল আঁখি তুলি'

পৃথিবী প্রসাদ যাচে দেবতা গো,জাগো।।

কপোত-কণ্ঠে শোন তব বন্দনা বাজে

তোমারে হেরিতে ঊষা দাঁড়ায় বধূর সাজে।

দেবতা,তোমার লাগি'আজি আছি নিশি জাগি’'

ভীরু এ মনের কলি হের,দল মেলিয়াছে।

	দেবতা গো,জাগো।।সুরে ও বাণীর মালা দিয়ে তুমি আমারে ছুঁইয়াছিলে।

অনুরাগ–কুম্কুম দিলে দেহে মনে, বুকে প্রেম কেন নাহি দিলে।।

বাঁশি বাজাইয়া লুকালে তুমি কোথায় —

যে ফুল ফোটালে সে ফুল শুকায়ে যায়

কী যেন হারায়ে প্রাণ করে হায় হায় —

কী চেয়েছিলে — কেন কেড়ে নাহি নিলে।।

জড়ায়ে ধরিয়া কেন ফিরে গেলে বল কোন্ অভিমানে,

কেন জাগে নাকো আর সে মাধুরী রস–আনন্দ–প্রাণে।

	তোমারে বুঝি গো বুঝেছিনু আমি ভুল

	এসেছিলে তুমি ফোটাতে প্রেম–মুকুল,

কেন আঘাত করিয়া প্রিয়তম, সেই ভুল নাহি ভাঙাইলে।।মেঘলা-মতীর ধারা জলে কর স্নান (হে ধরণী)



স্নিগ্ধ শীতল মেঘ-চন্দনে জুড়াও তাপিত প্রাণ (হে ধরণী)।।



      তব বৈশাখী ব্রত শেষে



      শ্যাম সুন্দর বেশে



নব দেবতা এলো হেসে লহ আশিস বারি দান (হে তাপসী)।।



      তব ভূষণ-হীন উপবাস ক্ষীণ কায়



      হোক নবতর শ্যাম সমারোহে, পুষ্পিত সুষমায়।



      তীর্থ-সলিলে কৃষ্ণা



      দূর কর গো তৃষ্ণা



শ্যাম দরশ পরশ ব্যাকুলা হরষে গাহ গান (হে তপতী)।।কত যুগ পাই নাই তোমার দেখা



থাকিতে পারি না আর একা একা।।



     জানি না কোথায় থাকো



     সেথায় আমারে ডাকো



মুছে এলো বুকে বঁধু স্মৃতির রেখা।।



তুমি জলধি, তোমাতে মিশে শতেক নদী



আম রুদ্ধ-সায়র কাঁদি নিরবধি।



     দেখা কি পাব না হায়



     আশা যে ফুরায়ে যায়



শ্রাবণে এলো গো মেঘ, কাঁদিছে কেকা।।দিকে দিকে পুন জ্বলিয়া উঠেছে দীন-ই-ইসলামী লাল মশাল।



ওরে বে-খবর, তুইও ওঠ্‌ জেগে, তুইও তোর প্রাণ-প্রদীপ জ্বাল।।



গাজী মুস্তফা কামালের সাথে জেগেছে তুর্কী সুর্খ-তাজ,



রেজা পহ্‌লবী-সাথে জাগিয়াছে বিরান মুলুক ইরানও আজ



গোলামী বিসরি’ জেগেছে মিসরী, জগলুল-সাথে প্রাণ-মাতাল।।



ভুলি’ গ্লানি লাজ জেগেছে হেজাজ নেজদ্‌ আরবে ইবনে সউদ্‌



আমানুল্লার পরশে জেগেছে কাবুলে নবীন আল-মামুদ,



মরা মরক্কো বাঁচাইয়া আজি বন্দী করিম রীফ্‌-কামাল।।



জাগে ফয়সল্‌ ইরাক আজমে, জাগে নব হারুন-আল্‌-রশীদ,



জাগে বয়তুল মোকাদ্দস্‌ রে; জাগে শাম দেখ্‌ টুটিয়া নিদ



জাগে না কো শুধু হিন্দের দশ কোটি মুসলিম বে-খেয়াল।।



মোরা আস্‌হাব কাহাফের মত হাজারো বছর শুধু ঘুমাই,



আমাদেরি কেহ ছিল বাদশাহ্‌ কোন কালে; তার করি বড়াই,



জাগি যদি মোরা, দুনিয়া আবার কাঁপিবে চরণে টাল্‌মাটাল।।ভুলি কেমনে আজো যে মনে বেদনা-সনে রহিল আঁকা!

আজো সজনী দিন রজনী সে বিনে গনি সকলি ফাঁকা।।

আগে মন করলে চুরি মর্ম্মে শেষে হানলে ছুরি,

এত শঠতা এত যে ব্যথা তবু যেন তা’ মধুতে মাখা।।



চকোরী দেখলে চাঁদে দূর হ’তে সই আজো কাঁদে,

আজো বাদলে ঝুলন ঝোলে তেমনি জলে চলে বলাকা।।

বকুলের তলায় দোদুল কাজলা মেয়ে কুড়োয় লো ফুল,

চলে নাগরী কাঁখে গাগ্রী চরণ ভারি কোমর বাঁকা।।



তরুরা রিক্ত-পাতা আসল লো তাই ফুল-বারতা,

ফুলেরা গ’লে ঝরেছে ব’লে ভরেছে ফলে বিটপী-শাখা।।

ডালে তোর হানলে আঘাত দিস রে কবি ফুল-সওগাত,

ব্যথা-মুকুলে অলি না ছু’লে বনে কি দুলে ফুল-পতাকা।।আধো আধো বোল্‌ লাজে-বাধো-বাধো বোল



ব’লো কানে কানে।



যে কথাটি আধো রাতে মনে লাগায় দোল



ব’লো কানে কানে।।



যে কথার কলি সখি আজও ফুটিল না, হায়



শরমে মরম-পাতে দোলে আন্‌মনা, হায়



যে কথাটি ঢেকে রাখে বুকের আঁচল



ব’লো কানে কানে।।



যে কথা লুকায়ে থাকে লাজ-নত চোখে



না বলিতে যে কথাটি জানাজানি লোকে



যে কথাটি ধ’রে রাখে অধরের কোল



লুকিয়ে ব’লো নিরালায় থামিলে কলরোল।



যে কথাটি বলিতে চাও বেশভূষার ছলে



যে কথা দেয় ব’লে তব তনু পলে পলে



যে কথাটি বলিতে সই গালে পড়ে টোল্‌ –



ব’লো কানে কানে।।আঁখি-পাতা ঘুমে জড়ায়ে আসে

ওগো চাঁদ জাগিয়া থেকো সুদূর আকাশে।।

জাগিয়া থেকো কবরীর মালা

পথ যেন পায় সে তোমার সুবাসে।।দিও বর হে মোর স্বামী যবে যাই আনন্দ ধামে

যেন প্রাণ ত্যাজি হে স্বামী শ্রীকৃষ্ণ গোবিন্দ নামে॥

ভাসি যেন আমি ভাগীরথী নীরে অথবা প্রয়াগে যমুনার তীরে

অন্তিম সময়ে হেরি আঁখি নীরে যেন মোর রাধা শ্যামে॥

ব্রজগোপালের শুনায়ে নূপুর মরণ আমার করিও মধুর

বাজায়ো বাঁশি দাঁড়ায়ো আসি’ রাধারে লইয়া বামে॥এত জল ও – কাজল চোখে

পাষানী আনলে বল কে ?

টলমল জল মোতির মালা

দুলিছে ঝালর –পলকে ।।



দিল কি পুব – হাওয়াতে দোল ,

বুকে কি বিঁধিল কেয়া ?

কাঁদিয়া কুটিরে গগন

এলায়ে ঝামর অলকে।।



চলিতে পৈচি কি হাতের

বাধিল বৈচি কাটাতে ?

ছাড়াতে কাচুলির কাঁটা

বিধিল হিয়ার ফলকে ।।



যে দিনে মোর দেওয়া – মালা

ছিঁড়িলে আনমনে সখি ,

জড়াল যুঁই – কিসুমী – হাড়

বেণীতে সেদিন গুলো কে ।।



যে পথে নীর ভরণে যাও

বসে রই সে পথ – পাশে

দেখি নিত কার পানে চাহি

কলসীর সলিল ছলকে ।।



মুকুলী মন সেধে সেধে

কেবলি ফিরিনু কেদে ,

সরসীর ঢেউ পলায় ছুটি

না ছুতেই নলিন – নোলকে ।।



বুকে তোর সাত সাগরের জল

পিপাসা মিটল না কবি ,

ফটিক – জল ! জল খুঁজিস যেথায়

কেবলি তড়িৎ ঝলকে ।।বৃজমে আজ স্যখি ধূম ম্যচাও

অওরী বৃজবালা ম্যঙ্গল গাও।।

গুঁথো স্যখিরি স্যব কুসুম-মালা

দেখ্যন কো চ্যলো নন্দকে লালা

বৃজকে ঘ্যর ঘ্যর হর‌্যষ মানাও।।ভরিয়া পরান শুনিতেছি গান আসিবে আজি বন্ধু মোর!

স্বপন মাখিয়া সোনার পাখায় আকাশে উধাও চিত-চকোর।।

		হিজল-বিছানো বন-পথ দিয়া

		রাঙায়ে চরণ আসিবে গো পিয়া।

নদীর পারে বন-কিনারে ইঙ্গিত হানে শ্যাম কিশোর।।

		চন্দ্রচূড় মেঘের গায়

		মরাল-মিথুন উড়িয়া যায়,

নেশা ধরে চোখে আলো-ছায়ায় বহিছে পবন গন্ধ-চোর।।শাওন–রাতে যদি স্মরণে আসে মোরে
বাহিরে ঝড় বহে, নয়নে বারি ঝরে।।
ভুলিও স্মৃতি মম, নিশীথ–স্বপন সম
আঁচলের গাঁথা মালা ফেলিও পথ ‘পরে।।
ঝুরিবে পূবালি বায় গহন দূর–বনে,
রহিবে চাহি’ তুমি একেলা বাতায়নে।
বিরহী কুহু–কেকা গাহিবে নীপ–শাখে
যমুনা–নদীপারে শুনিবে কে যেন ডাকে।
বিজলী দীপ–শিখা খুঁজিবে তোমায় প্রিয়া
দু’ হাতে ঢেকো আঁখি যদি গো জলে ভরে।।চঞ্চল শ্যামল এলো গগনে।



নয়ন-পলকে বিজলি ঝলকে চাঁচর অলক ওড়ে পবনে।।



রিম্‌ঝিম্‌ বৃষ্টির নূপুর বোলে



মৃদঙ্গ বাজে গুরু গম্ভীর রোলে;



হেরি’ সেই নৃত্য ধরার চিত্ত ডুবু ডুবু বরিষার প্রেম-প্লাবনে।।



উদাসী বেণু তার অশান্ত বায়ে



বাজে রহি’ রহি’ দূর বনছায়ে;



আকাশে অনুরাগে ইন্দ্রধনু জাগে ভাবের বন্যা বহে বৃন্দাবনে।ললাটে মোর তিলক একো মুছে বঁধুর চরণ-ধুলি



আঁখিতে মোর কাজল মেখো ঘন শ্যামের বরণগুলি।।



     বঁধুর কথা মধুর প্রিয়



     কর্ণ মূলে দুলিয়ে দিও



বক্ষে আমার হার পরিও বঁধুর পায়ের নূপুর খুলি।।



তার পীত বসন দিয়ে ক'রো এই যোগিনীর উত্তরীয়



হবে অঙ্গেরই চন্দন আমার কলঙ্ক তার মুছে নিও।



     সে দেয় যা ফেলে মনের ভুলে



     তাই অঞ্চলে মোর দিও তুলে



তার বনমালার বাসি ফুলে ভ'রো আমার ভিক্ষা ঝুলি।।দোলনচাঁপা বনে দোলে দোলপূর্ণিমা রাতে চাঁদের সাথে,

শ্যামপল্লব কোলে, যেন দোলে রাঁধার লতার দোলনাতে।।



যেন দেবকুমারীর শুভ্র হাসি, ফুল হয়ে দোলে ধরায় আসি

আরতির মৃদুজ্যোতি প্রদীপ কলি দোলে, যেন দেউল আঙিনাতে।।



বুনোদেবীর ওকি রুপালি ঝুমকা চৈতি সমীরণে দোলে

রাতের সলাজ আঁখিতারা যেন তিমির আঁচলে দোলে, দোলে।



ও যেন মুঠিভরা চন্দন গন্ধ, দোলেরে গোপিনীর গোপন আনন্দ

ও কি রে চুরি করা শ্যামের নুপুর,

তন্দ্রা যামিনীর মোহন হাতে।।সাহারাতে ফুটল রে রঙিন গুলে লালা



সেই ফুলেরি খোশবুতে আজ দুনিয়া মাতোয়ালা।।



সে ফুল নিয়ে কাড়াকাড়ি চাঁদ -সুরুজ গ্রহ-তারায়



ঝুঁকে প'ড়ে চুমে সে ফুল নীল গগন নিরালা।।



সেই ফুলেরি রঙ লেগে আজ ত্রিভুবন উজালা।।



চাহে সে ফুল জ্বীন ও ইনসান হুরপরী ফেরেশতায়



ফকির দরবেশবাদশা চাহে করিতে গরার মালা (তারে)



চেনে রসিক ভ্রমর,বুলবুল সেই ফুলের ঠিকানা



কেউ বলে হযরত মোহাম্মদ (বলে) কেউ বা কমলিওয়ালা।।এলো কৃষ্ণ কানাইয়া তমাল বনে সাজো ঝুলনের সাজে



তারে গোপবালিকার মালা পরাব আজি এ রাখাল বাজে।।



নব নীপমালাপরি আসিল কিশোর হরি



বাজিল ঘন মেঘে বাঁশরি বৃষ্টিতে নূপুর বাজে।।



সে এসেছে ঐ মেঘ চন্দন মন্থন তনু গোপী বরণ এসেছে



নীল লাবনিতে ছাইয়া অবনি বিদ্যুত হাসি হেসেছে।



ঘনঘটা গগনে দোলা লাগায় মনে মনে।



দোলা লেগেছে, নয়নে মনে দোলা লেগেছে



শয়নে স্বপনে দোলা লেগেছে- বাঁধো বাঁধো ঝুলনা



খোঁপায় পরিয়া দোপাটি মালিকা সাজো সাজো অতুলনা



নির্দয় হৃদয়হীনে বাঁধিব হৃদয় মাঝে।।খেলিছ এ বিশ্ব লয়ে বিরাট শিশু আনমনে।

প্রলয় সৃষ্টি তব পুতুল খেলা নিরজনে প্রভু নিরজনে।।

	শূন্যে মহা আকাশে

	মগ্ন লীলা বিলাসে,

ভাঙিছ গড়িছ নিতি ক্ষণে ক্ষণে।।

তারকা রবি শশী খেলনা তব, হে উদাসী,

পড়িয়া আছে রাঙ্ পায়ের কাছে রাশি রাশি।

	নিত্য তুমি, হে উদার

	সুখে দুখে অবিকার,

হাসিছ খেলিছ তুমি আপন মনে।।আয় নেচে নেচে আয় রে বুকে দুলালীমোর কালো মেয়ে



দগ্ধ দিনেরবুকে যেমন আসে শীতল আঁধার ছেয়ে।।



   আমার হৃদয়আঙিনাতে



   খেলবি মা তুই দিনে রাতে



মোর সকল দেহ নয়ন হয়ে দেখবে মা তাই চেয়ে চেয়ে।।



হাত ধরে মোর নিয়ে যাবি তোর খেলাঘর দেখবি মা



এইটুকু তুই মেয়ে আমার কেমন করে হ’স অসীমা।



   লুটে নিবি চতুর্ভূজা



   আমার স্নেহ প্রেম-পূজা



(মা) নাম ধরে তোর ডাকব মা যেই যেথায় থাকিস আসবি ধেয়ে।।আমার নয়নে নয়ন রাখি' পান করিতে চাও কোন অমিয়।

আছে এ আঁখিতে উষ্ণ আঁখি-জল মধুর সুধা নাই পরান-প্রিয়।।

	ওগো ও শিল্পী, গলাইয়া মোরে

	গড়িতে চাহ কোন মানস-প্রতিমারে,

ওগো ও পূজারি, কেন এ আরতি জাগাতে পাষাণ- প্রণয়-দেবতারে।

এ দেহ-ভৃঙ্গারে থাকে যদি মদ ওগো প্রেমাষ্পদ, পিও গো পিও।।

	আমারে কর গুণী, তোমার বীণা

	কাঁদিব সুরে সুরে, কণ্ঠ-লীনা

	আমার মুখের মুকুরে কবি

হেরিতে চাহ মোরে কর গো চন্দন তপ্ত তনু তব শীতল করিও ।।ছাড়িতে পরান নাহি চায় তবু যেতে হবে হায়

    মলয়া মিনতি করে তবু কুসুম শুকায়॥

        রবে না এ মধুরাতি

        জানি তবু মালা গাঁথি

মালা    চলিতে দলিয়া যাবে তবু চরণে জড়ায়॥

        যে কাঁটার জ্বালা সয়ে

        উঠে ব্যথা ফুল হয়ে

    আমি কাঁদিব সে-কাঁটা লয়ে নিশীথ বেলায়॥

        নীরবে রবে যবে পরবাসে

        আমি দূর নীল আকাশে

    জাগিব তোমারি আশে নূতন তারায়শাদী মোবারকবাদী শাদী মোবারক।



দেয় মোবারক-বাদ আলম রসুলে-পাক আল্লা হক।।



আজ এ খুশির মাহফিলে



দুলহা ও দুলহিনে মিলে



মিলন হল প্রাণে প্রাণে মাশুক আর আশক।।



     আউলিয়া আম্বিয়া সবে



     এসো এ মিলন-উৎসবে,



দোয়া কর আজ এ খুশির গুলিস্তান গুলজার হোক।।সাবিত্রী সমান হও, লহ লহ এই আশিষ।



শ্বশুর শাশুড়ির মা বাপের, কুলের তারা হয়ে হাসিস।।



রামের মত স্বামী পাস, সতী হ’স সীতার সম



দশরথ কৌশল্যার মত শ্বশুর শাশুড়ি অনুপম।



লক্ষ্মণ সম দেবর পেয়ে সুখের সায়রে ভাসিস।।



গোয়ালে গরু, মরায়ে ধান সিঁথেয় সিঁদুর, মুখে পান



আল্‌তা পায়ে চির-এয়োতি যায় সুখে দিন এক সমান



অন্নপূর্ণা জগৎ জীবের মা হয়ে ফিরে আসিস।।



সভা-উজ্জ্বল জামাই পাস ভুবন-উজ্জ্বল দুঃখ পাস



ধরার মত সহ্য পাস জন্মায়স্তে কাল কাটাস।



পাকা চুলে পরিস্ সিঁদুর হয়ে থাকিস্ স্বামীর গো।



বেঁচে থাকিস্ যতকাল অক্ষয় থাক তোর হাতের নো।



পুত্র দিয়ে স্বামীর কোলে গঙ্গাজলে দেহ রাখিস।।আমার মনের বেদনা

বুঝিলে না, আমার মনের বেদনা ॥

চাহিনি মালার ফুল

বুঝিলে না আপনার ভূল

মালা দিলে মন দিলে না ॥সন্ধ্যা গধূলি লগনে কে

রাঙিয়া উঠিলে কারে দেখে



হাতের আলতা পড়ে গেল পায়ে

অস্ত-দিগন্ত বনান্ত রাঙায়ে



আঁখিতে লজ্জা অধরে হাসি

কেন অঞ্চলে মালা ফেলিলে ঢেকে।ঝরা ফুল দ’লে কে অতিথি



সাঝেঁর বেলা এলে কানন-বীথি।।



চোখে কি মায়া ফেলেছে ছায়া



যৌবন মদির দোদুল কায়া



তোমার ছোঁয়ায় নাচন লাগে দখিন হাওয়ায়



লাগে চাদেঁর স্বপন বকুল চাঁপায়,



কোয়েলিয়া কুহরে কু কু গীতি।।স্বরণ-পারের ওগো প্রিয়, তোমায় আমি চিনি যেন

তোমায় চাঁদে চিনি আমি, তুমি আমায় তারায় চেন॥

    নূতন পরিচয়ের লাগি’

    তারায় তারায় থাকি জাগি’

বারে বারে মিলন মাগি, বারে বারে হারাই হেন॥

নূতন চোখের প্রদীপ জ্বালি’ চেয়ে আছি নিরিবিলি,

খোলো প্রিয় তোমার ধরার বাতায়নের ঝিলি-মিলি।

    নিবাও নিবু-নিবু বাতি,

    ডাকে নূতন তারার ভাতি,

ওগো আমার দিবস রাতি কাঁদে বিদায়-কাঁদন কেন॥তোমার হাতের সোনার রাখি

আমার হাতে পড়ালে ।

আমার বিফল বনের কুশুম তোমার পায়ে ঝরালে।।



খুজেছি তোমায় তারার চোখে

কত সে গ্রহে কত সে লোকে ।

আজ কি ত্রিশিত মরুর আকাশ

বাদল ও মেঘে ভরালে।



দূর অভিমানে সৃতি

কাদায় কেন আজিগু

মিলন ও বাঁশি সহসা উঠে

ভৈরবী তে বাজি গো



হেনেছ হেলা দিয়েছ ব্যাথা

মনে কেন আর পরে সে কথা

মরন এ বেলায় কেন এ গলায়

মালার মতন জড়ালে ।বলেছিলে তুমি তীর্থে আসিবে আমার তনুর তীরে।

তুমি আসিলে না, (হায়!) আশার সূর্য ডুবিল সাগর-নীরে।।



চলে যাই যদি, চিরদিন মনে

তোমার সে-কথা রহিবে স্মরণে

শুধু সেই কথা শোনার লাগিয়া হয়তো আসিব ফিরে।।



শুধু সেই আশে হয়তো এ তনু মরণে হবে না লীন

পথ চেয়ে চেয়ে, তব নাম গেয়ে বাজাব বিরহ-বীণ।



হের গো, আমার যাবার সময় হলো

তোমার সে-কথা মিথ্যা হবে না বলো,

কোন শুভক্ষণে নিমেষের তরে জড়াবে কন্ঠ ঘিরে।।ঘন গগন ঘিরিল ঘন ঘোর।



শাওন-ধারা ঘন-শ্যাম-বরণ চরণ লাগি’ ঝর ঝরে অঝোর্‌।।



কুহু কেকা গাছে চম্পা শাখে (গো)



বিরহী বেণু ডাকে প্রিয়তমাকে১ (গো),



মেঘ-মাঝে খুঁজে ফিরে সৌদামিনী কোথা লুকালো প্রিয়-ঘন চিতচোর।।



রহে না মন ঘরে অন্ধকারে



অভিসারে যেতে চায় বন-‘পারে,



ঝুরে মৌন ব্যথায় কাননে কেতকী কাঁদে চিত-চাতকী কোথা শ্যাম কিশোর।।মোমের পুতুল মমীর দেশের মেয়ে নেচে যায়

বিহবল চঞ্চল পায়।।

খর্জুর-বীথির ধারে

সাহারা মরুর পারে

বাজায় ঘুমুর ঝুমুর ঝুমুর মধুর ঝঙ্কারে।

উড়িয়ে ওড়না ‘লু’ হাওয়ায়

পরী-নটিনী নেচে যায়

দুলে দুলে দূরে সুদূর।।

সুর্মা-পরা আঁখি হানে আস্‌মানে,

জ্যোৎস্না আসে নীল আকাশে তার টানে।

ঢেউ তুলে নীল দরিয়ায়

দিল-দরদী নেচে যায়

দুলে দুলে দূরে সুদূর।।সখি কই গোপীবল্লভ শ্যামল পল্লব কান্তি

সখি আমার হরি বিনে হরি চন্দনে নাহি শান্তি।

ঐ দেখ্ দেখ্ শ্যাম দাঁড়িয়ে

ও নহে কদম তমাল পিয়াল পিয়া মোর ঐ দাঁড়িয়ে।

ও নহে তরুণ শাখা ও যে মোর বঁধু আসে বাহু বাড়িয়ে।

পুষ্প পাগল তরু কি কখনো দুলে গো অমন করিয়া

(ও যে) বনমালা গলে বনমালী মোর নাচিছে হেলিয়া দুলিয়া।

তোরা দেখে আয় তোরা দেখে আয়

অভিমানে শ্যাম আসিছে না কাছে ডেকে আয় তারে ডেকে আয়

তারি বিগলিত নীল লাবনি কি ঐ যমুনার কালো জলে

বিজলির আঁখি ইঙ্গিতে সে কি ডাকে মোরে মেঘ দলে।

সখি গো! তোরা যেতে দে মোরে যেতে দে আর দিস্‌নে বাধা

(ঐ) গহন কালোতে গাহন করিয়া জুড়াক আলোক রাধা॥যখন আমার গান ফুরাবে তখন এসো ফিরে



ভাঙবে সভা বসবো একা রেবা নদীর তীরে।।



গীত শেষে গগন তলে, শ্রান্ত-তনু পড়বে ঢলে



ভালো যখন লাগবে না আর সুরের সারঙ্গীরে।।



মোর কণ্ঠের জয়ের মালা তোমার গলায় নিও



ক্লান্তি আমার ভুলিয়ে দিও প্রিয় হে মোর প্রিয়।



ঘুমাই যদি কাছে ডেকো, হাতখানি মোর হাতে রেখো



জেগে যখন খুঁজবো তোমায় আকুল অশ্রু-নীরে



তখন এসো ফিরে।।থির হয়ে তুই ব’স দেখি মা খানিক আমার আঁখির আগে



দেখব নিত্য লীলাময়ী থির হলে তুই কেমন লাগে।।



     শান্ত হ’লে ডাকাত মেয়ে



     কেমন দেখায় দেখব চেয়ে (মা গো)



চিন্ময় শিব শম্ভু কেন চরণ-তলে শরণ মাগে।।



দেখব চেয়ে জননী তুই সাকারা না নিরাকারা



কেমন করে কালি হয়ে নামে ব্রক্ষ্মজ্যোতিধারা।



     কোলে নিতে কোলের ছেলে



     শ্মশান জাগিস বাহু মেলে



কেমন ক’রে মহামায়া তোর বুকে মায়া জাগে।।বিরহের গুলবাগে মোর ভুল ক'রে আজ ফুটলো কি বকুল।

অবেলায় কুঞ্জবীথি মুঞ্জরিতে এলে কি বুলবুল।

এলে কি পথ ভুলে মোর আঁধার রাতে ঘুম-ভাঙানো চাঁদ,

অপরাধ ভুলেছ কি, ভেঙেছে কি অভিমানের বাঁধ।

মরণ আজ মধুর হলো পেয়ে তব চরণ রাতুল।।

ওগো প্রদীপ নিভে আসে ইহারি ক্ষীণ আলোকে,

দেখে নিই শেষ দেখা যত সাধ আছে চোখে।

হে চির-সুন্দর মোর, বিদায়-সন্ধ্যা মম

রাঙালে এ কি রঙে উদয় ঊষার সম

ঝ'রে পড়ুক তব পায়ে আমার এই জীবন-মুকুল।।কেউ ভোলে না কেউ ভোলে অতীত দিনের স্মৃতি।

কেউ দুখ লয়ে কাঁদে কেউ ভুলিতে গায় গীতি।।



কেউ শীতল জলদে হেরে অশনির জ্বালা,

কেউ মুঞ্জুরিয়া তোলে তার শুষ্ক কুঞ্জ – বিথী।।



কেউ কমল – মৃণালে হেরে কাঁটা কেহ কমল।

কেউ ফুল দলি’ চলে, কেউ মালা গাঁথে নিতি।।



কেউ জ্বালে না আর আলো তার চির – দুখের রাতে,

কেউ দ্বার খুলি’ জাগে চায় নব, চাঁদের তিথি।।সেদিন ছিল কি গোধূলি-লগন শুভদৃষ্টির ক্ষণ,

চেয়েছিল মোর নয়নের পানে যেদিন তব নয়ন?



সেদিন বকুল শাখে কি গো আঙিনাতে,

ডেকে উঠেছিল কুহু-কেকা একসাথে?

অধীর নেশায় দুলে উঠেছিল মনের মহুয়া বন?



হে প্রিয়, সেদিন আকাশ হতে কি তারা পড়েছিল ঝরে,

যদিন প্রথম ডেকেছিলে তুমি মোর ডাকনাম ধরে?



(প্রিয়) যেদিন প্রথম ছুঁয়েছিলে ভালোবেসে,

আকাশে কি বাঁকা চাদ উঠেছিল হেসে?

শঙ্খ সেদিন বাজায়েছিল কি পাষাণের নারায়ণ?আমার বিফল পূজাঞ্জলি অশ্রু-স্রোতে যায় যে ভেসে

তোমার আরাধিকার পূজা হে বিরহী, লও হে এসে॥

    খোঁজে তোমায় চন্দ্র তপন

    পূজে তোমায় বিশ্বভুবন,

আমার যে নাথ ক্ষণিক জীবন মিটবে কি সাধ ভালবেসে॥

না দেখা মোর, বন্ধু ওগো কোথায়, তুমি কোথায়, বাঁশি বাজাও একা,

প্রাণ বোঝে তা অনুভবে নয়ন কেন পায় না দেখা।

    সিন্ধু যেমন বিপুল টানে

    তটিনীরে টেনে আনে,

তেমনি করে তোমার পানে আমায় ডাকো নিরুদ্দেশে॥কত   জনম যাবে তোমার বিরহে



     স্মৃতির জ্বালা পরান দহে।।



     শূন্য গেহ মোর শূন্য জীবনে,



একা  থাকারি ব্যথা কত সহে (ওগো)



     স্মৃতির জ্বালা পরান দহে।।



     দিয়েছি যে জ্বালা জীবন ভরি' হায়



     গলি নয়ন -ধারায় সে ব্যথা বহে



     স্মৃতির জ্বালা পরান দহে।।সৃজন ছন্দে আনন্দে নাচো নটরাজ হে

মহকাল প্রলয় তাল ভোলো ভোলো।



ছড়াক তব জটিল জটা

শিশু-শশীর কিরণ ছটা

উমারে বুকে ধরিয়া সুখে দোলো দোলো।



মন্দ-স্রোতা মন্দাকিনী সুরধুনী-তরঙ্গে

সঙ্গীত জাগাও হে তব নৃত্য-বিভঙ্গে।



ধুতরা ফুল খুলিয়া ফেলি

জটাতে পর চম্পা বেলি

শ্মশানে নব জীবন শিব, জাগিয়ে তোলো।।যখন)    প্রেমের জ্বালায় অঙ্গ জ্বলে, জুড়াই জ্বালা গজলে।

    ছাতা দিয়ে মারি খোঁচা যেন সুরের বগলে॥

    সিঁড়ির ধারে পিঁড়ি পেতে বিড়ি বাঁধি হায় কলকাতায়,

    মিলন আশার তামাক ঠাসি হায় বিরহের শাল পাতায়,

    [‘‘আরে লুল্লু আট পয়সার বিড়ি কিনে লিস্‌রে হাঁ হাঁ”]

    জালিম বিবির দিলের ছিপি (দাদা) খুলি সুরের ফজলে॥

    কার্ফা তালে চার পা তুলে (হায়) ছুটাই তালের লাল ঘোড়া,

    ভজুয়া নাত্‌নি ছুটে আসে হায় ফেলে দিয়ে হায় ঝালবড়া;

    সুরে-তালে লাগে লড়াই যেন পাঠান মোগলে॥এই রাঙামাটির পথে লো

মাদল বাজে বাজে বাঁশের বাঁশি।



বাঁশি বাজে বুকের মাঝে লো

মন লাগে না কাজে লো

রইতে নারি ঘরে ওলো

প্রাণ হলো উদাসী লো ।।



মাদলীয়ার তালে তালে

অঙ্গ ওঠে দুলে লো ।



দোল লাগে শাল পিয়াল বনে

নতুন খোপার ফুলে লো

মহুয়া বনে লুটিয়ে পরে

মাতাল চাঁদের হাসি লো ।।



চোখে ভালো লাগে যাকে

তারে দেখবো পথের বাঁকে ।



তার চাচড় কেশে পড়িয়ে দেবো

ঝুমকো জবার ফুল

তার গলার মালার কুসুম কেড়ে

পড়বো কানের দুল ।



তার নাচের তালের ইশারাতে

বলবো ভালোবাসি লো ।।অরুণকান্তি কে গো যোগী ভিখারী

নীরবে হেসে দাঁড়াইলে এসে

প্রখর তেজ তব নেহারিতে নারি ৷৷



রাস বিলাসিনী আমি আহিরিণী

শ্যামল কিশোর রূপ শুধু চিনি ,

অম্বরে হেরি আজ একি জ্যোতিঃপুঞ্জ

হে গিরিজাপতি ! কোথা গিরিধারী

সম্বর সম্বর মহিমা তব , হে ব্রজেশ ভৈরব , আমি ব্রজবালা ,

হে শিব সুন্দর ,বাঘছাল পরিহর , ধর নটবর-বেশ পর নীপ-মালা ৷৷



নব মেঘ-চন্দনে ঢাকি অঙ্গজ্যোতিঃ

প্রিয় হয়ে দেখা দাও ত্রিভুবন-পতি

পার্ব্বতী নহি আমি শ্রীমতী ,

বিষাণ ফেলিয়া হও বাঁশরী-ধারী ৷৷টলমল্ টলমল্ টলে সরসী



জল নিতে এলে কি গো ষোড়শী।।



হেরিয়া তোমার রাঙা পদতল



ফুটিল প্রেমের কুমুদ কমল



খেলিছে চঞ্চল তরঙ্গ-দল ল’য়ে তব কলসি।।



হেরি’ তোমার নীলাম্বরী কাজল-আঁখি



হলো কাজ্‌লা দীঘির জল সুনীল না-কি!



হাতে শাপলা মৃণাল দিয়ে বাঁধে রাখি



নাচে লীলায়িত ঢেউ তব তনু পরশি’।।ইয়া মোহাম্মদ, বেহেশেত্‌ হতে খোদায় পাওয়ার পথ দেখাও

এই দুনিয়ার দুঃখ থেকে এবার আমায় নাজাত দাও।।

পীর মুর্শীদ পাইনি আমি, তাই তোমায় ডাকি দিবস-যামী,

তোমারই নাম হউক হজরত আমার পরপারের নাও।।

অর্থ-বিভব-যশ-সম্মান চেয়ে চেয়ে নিশিদিন

দুঃখে শোকে জ্ব’লে মরি পরান কাঁদে শ্রান্তিহীন।

আল্লা ছাড়া ত্রিভুবনে, শান্তি পাওয়া যায় না মনে

কোথায় পাব সে আবহায়াত ইয়া নবীজী রাহ্‌ বাতাও।।দ্বীপ নিভিয়াছে ঝড়ে ,জেগে আছে মোর আঁখি

কে যেন কহিছে কেঁদে মোর বুকে মুখ রাখি’

পথিক এসেছ নাকি ৷৷



হারায়ে গিয়াছে চাঁদ জল-ভরা কালো মেঘে ,

আঁচলে লুকায়ে ফুল বাতায়নে আছি জেগে ,

শূন্য গগণে দেয়া কহিতেছে যেন ডাকি’

পথিক এসেছ নাকি ৷৷



ভাঙিয়া দুয়ার মম কাড়িয়া লইতে মোরে,

এলে কি ভিখারী ওগো প্রলয়ের রূপ ধরে ?

ফুরাইয়া যায় বঁধু’ শুভ লগনের বেলা

আন আন ত্বরা কবি ওপারে যাবার ভেলা ।

‘পিয়া পিয়া’ বলে বনে ঝুরিছে পাপিয়া পাখী

পথিক এসেছ নাকি ৷৷আমার আপনার চেয়ে আপন যে জন

খুঁজি তারে আমি আপনার ,

আমি শুনি যেন তার চরণের ধ্বনি

আমারি তিয়াসী বাসনায় ।।



আমারই মনের তৃষিত আকাশে

কাঁদে সে চাতক আকুল পিয়াসে ,

কভু সে চকোর সুধা – চোর আসে

নিশীথে স্বপনে জোছনায় ।।



আমার মনের পিয়াল তমালে

হেরি তারে স্নেহ-মেঘ-শ্যাম ,

অশনি-আলোকে হেরি তারে

থির-বিজুলি-উজল অভিরাম ।।



আমারই রচিত কাননে বসিয়া

পরানু পিয়ারে মালিকা রচিয়া ,

সে মালা সহসা দেখিনু জাগিয়া

আপনারি গলে দোলে হায় ।।ঝুমঝুম ঝুমরা নাচ নেচে কে এলো গো সই লো দেখে আয়।

বৈঁচি বনে বিরহে বাউরি বাতাস বহে এলোমেলো গো।।

আঁড়বাঁশি বাজায় আড়চোখে তাকায়

তীর হানার ভঙ্গিতে ধনুক বাঁকায়

নন্দন পাহাড়ে তাহারে দেখে চাঁদ আঁউরে গেল গো।।

ঝাঁকড়া চুলের পাশে টুলটুলে চোখ হাসে কতই ছলে

মোরলা মাছ যেন খেলে বেড়ায় গো কালো জলে।

মৌটুসির মো ফেলে ভোমরা রয় তাকিয়ে

গুরুজনের মত বটের তরু দাঁড়িয়ে জট পাকিয়ে

আমলকি গাছের আড়ালে লুকিয়ে দেখি, দেখতে কি তা পেল গো (সে)।।রুম্ ঝুম্ ঝুম্ ঝুম্ রুম্ ঝুম্ ঝুম্

খেজুর পাতার নূপুর বাজায়ে কে যায়।

ওড়না তাহার ঘূর্ণি হাওয়ায় দোলে

কুসুম ছড়ায় পথের বালুকায়।।



তার ভুরুর ধনুক বেঁকে ওঠে তনুর তলোয়ার,

সে যেতে যেতে ছড়ায় পথে পাথর-কুচির হার।

তার ডালিম ফুলের ডালি গোলাপ-গালের লালি

ঈদের-চাঁদ ও চায়।।



আরবি ঘোড়ায় সওয়ার হয়ে, বাদ্‌শাজাদা বুঝি

সাহারাতে ফেরে সেই মরীচিকা খুঁজি

কত তরুণ মুসাফির পথ হারালো, হায়!

কত বনের হরিণ মরে তারি-রূপ তৃষায়।।গঙ্গা সিন্ধু নর্ম্মদা কাবেরী যমুনা ওই,

বহিয়া চলেছে আগের মতন

কইরে আগের মানুষ কই ৷৷



মৌনী স্তব্ধ সে-হিমালয় ,

তেমনি অটল মহিমাময়,

নাহি তা’র সাথে সেই ধ্যানী ঋষি ,

আমারাও আর সেজাতি নই ৷৷



আছে আকাশ- সে ইন্দ্র নাই ,

কৈলাসে সে যোগিন্দ্র নাই ,

অন্নদা সুত ভিক্ষা চাই ,

কি কহিব এরে কপাল বই ৷৷



সেই আগ্রা , সে দিল্লী ভাই ,

আছে প’ড়ে সে বাদ্শা নাই ,

নাই কোহিনূর ময়ূর তখত

নাই সে-বাহিনী বিশ্বজয়ী ৷৷



আমরা জানি না , জানি না কেউ ,

কূলে ব’সে কত গণিব ঢেউ ,

দেখিয়াছি কত , দেখিব এ-ও ,

নিঠুর বিধির লীলা কতই ৷৷করুণ কেন অরুণ আঁখি

দাও গো সাকী দাও শারাব

হায় সাকী এ আঙ্গুরী খুন ,

নয় ও হিয়ার খুন খারাব ।।



দুর্দিনের এই দারুণ দিনে

শরণ নিলাম পান – শালায়,

হায় সাহারার প্রখর তাপে

পরাণ কাপে দিল কাবাব ।।



আর সহে না দিল নিয়ে এই

দিল – দরদীর দিললগী ,

তাই ত চালাই নিল পেয়ালায়

লাল শিরাজী বে – হিসাব ।।



এই শারাবের নেশার রঙ্গে

নয়ন –জলের রং লুকাই ,

দেখছি আধার জীবন ভরি

ভর পিয়ালার লাল খোয়াব ।।



আমার বুকের শুন্যে কে গো

ব্যাথার তারে ছড় চালায় ,

গাইছি খুশীর মাহফিলে গান

বেদন – গুনীর বীণ রবাব ।



হারাম কি এই রঙ্গিন পানি

আর হালাল এই জল চোখের ?

নরক আমার হউক মঞ্জুর

বিদায় বন্ধু লও আদাব ।।



দেখ রে কবি প্রিয়ার ছবি

এই শারাবের আরশিতে,

লাল গেলাসের কাচ – মহলার

পার হতে তার শোন জওয়াব ।।আমিনা-দুলাল নাচে হালিমার কোলে

তালে তালে সোনার বুকে সোনার তাবিজ দোলে।।

সে কাঁদিলে মুক্তা ঝরে হাসলে ঝরে মানিক

     ঈদের চাঁদে লেগে আছে সেই খুশির খানিক।

তাঁর কচি মুখে খোদার কালাম আধো আধো বলে।।

     দেখেছিল লুকিয়ে সে নাচ কোটি গ্রহতারা

     আসমানে তাই ঘোরে তারা আজো দিশাহারা

সেদিন নেচেছিল বিশ্বভুবন ইয়া মোহাম্মদ ব’লে।।

     কোরানের আয়াতে লেখা সেই নাচেরই ছন্দ

     তকবীরের ধ্বনিতে বাজে তাহারি আনন্দ

আমি  থাকলে সেদিন হতাম ধূলি তাঁহার পায়ের তলে।।কার মঞ্জির রিনিঝিনি বাজে — চিনি চিনি।

প্রাণের মাঝে সদা বাজে তারি রাগিণী।।

বন-শিরিষের জিরিজিরি পাতায়

ধীরি ধীরি ঝিরি ঝিরি নূপুর বাজায়,

তমাল-ছায়ায় বেড়ায় ঘুরে মায়া-হরিণী।।

আমার গানে তারি চরণের অনুরণনে

ছন্দ জাগে গন্ধে রসে রূপে বরণে। 

কান পেতে রই দুয়ার পাশে —

তারি আসার আভাস আসে,

ঝঙ্কার তোলে মনের বীণায় বীণ-বাদিনী।।[ ওমা - ভুঁড়ি নিয়ে গেলাম মা -  ওমা -  মা-মা-মা ]



দয়া ক’রে দয়াময়ী ফাঁসিয়ে দে এই ভুঁড়ি

এ ভুঁড়ি তো নয় ভূধর যেন উদর প্রদেশ জুড়ি॥

ক্রমেই ভুঁড়ির পরিধি মা যাচ্ছে ছেড়ে দেহের সীমা

আমার হাত পা রইল বাঙালি ওমা পেট হল ভোজপুরী॥

উপুড় হতে নারি মাগো সর্বদা চিৎপাৎ

ভয় লাগে কাৎ হলেই বুঝি হব কুপোকাৎ

শালীরা কয় হায় রে বিধি রোলার বিয়ে করলেন দিদি

গুঁড়ি ভেবে ঠেস দেয় কেউ কেউ দেয় সুড়সুড়ি॥

(আর) ভুঁড়ি চলে আগে আগে আমি চলি পিছে

কুমড়ো গড়ান গড়িয়ে পড়ি নামতে সিঁড়ির নীচে।

পেট কি ক্রমে ফুলে ফেঁপে উঠবে মাগো মাথা ছেপে

(ওগো)     কেউ নাদা কয় কেউ গম্বুজ (বলে) কেউবা গোবর ঝুড়ি।

গাড়িতে মা যেই উঠেছি ভুঁড়ি লাগায় লম্ফ

ভুমিকম্পের চেয়েও ভীষণ আমার ভুঁড়ি কম্প।

সার্ট ক্রমে পেটে এঁটে গেঞ্জি হয়ে গেল সেঁটে

দে ভুঁড়ির ময়দা ফেটে হাত পা গুলো ছুড়ি

হালকা হয়ে মনের সুখে হাত পা গুলো ছুড়ি

এই ভুঁড়ির ময়দা ফেটে দে

ফায়দা কি আর এই ভুঁড়িতে ময়দা ফেটে দে

হালকা হয়ে মনের সুখে ওমা, হাত-পাগুলো ছুড়ি॥জানি জানি প্রিয়

এ জীবনে মিটিবে না সাধ

সা–ধ এ জীবনে মিটিবে না সাধ ।।



আমি জলের কুমুদিনী ঝরিব জলে

তুমি দূর গগনে থাকি কাঁদিবে চাঁদ

এ জীবনে মিটিবে না সাধ

সা–ধ এ জীবনে মিটিবে না সাধ ।।



আমাদের মাঝে বধু বিরহ বাতাস

চিরদিন খেলে যাবে নীরব শ্বাস ।।

পাইনা বুকে মোরা পাইনা বুকে

তবু মুখে মুখে চাঁদ কুমুদীর নামে রটে অপবাদ

এ জীবনে মিটিবে না সাধ

সা–ধ এ জীবনে মিটিবে না সাধ ।।



তুমি কতদূরে বধু

তবু বুকে এত মধু কেন উতলায় ।।

হাতের কাছে রহ প্রাতের চাঁদ

ধরা নাহি যায়

তবু ছোয়া নাহি যায়

মরু তৃষা লয়ে কাঁদে শূন্য হিয়া

তবু সকলে বলে আমি তোমারই প্রিয়া

বলে তোমারই প্রিয়া ।।



সেই কলংক গৌরব সৌরভ দিল গো ।।

মধুর হলো তাই বিরহ বিষাদ

এ জীবনে মিটিবে না সাধ ।।

সা–ধ এ জীবনে মিটিবে না সাধ



জানি জানি প্রিয়

এ জীবনে মিটিবে না সাধ ।।

সা–ধ এ জীবনে মিটিবে না সাধবলেছিলে তুমি তীর্থে আসিবে আমার তনুর তীরে ।

তুমি আসিলে না , আশার সূর্য ডুবিল সাগর – নীরে ।।

চলে যাই যদি চিরদিন মনে ,

তোমার সে কথা রহিবে স্মরণে ,

শুধু সেই কথা শোনার লাগিয়া হয়ত আসিব ফিরে ।।



শুধু সেই আশে হয়ত এ তনু মরণে হবে না লীন

পথ চেয়ে চেয়ে তব নাম গেয়ে বাজাব বিরহ-বীণ ।

হের গো আমার যাবার সময় হ’ল ,

তোমার সে কথা মিথ্যা হবে না বল ,

কোন শুভক্ষণে নিমেষের তরে জড়াবে কন্ঠ ঘিরে ।।ভোরের হাওয়ায় এলে ঘুম ভাঙ্গাতে কি

চুম হেনে নয়নপাতে

ঝিরিঝিরি ধীরি ধীরি কুণ্ঠিত ভাষা

কুণ্ঠিতারে শোনাতে



হিমশিশিরে মাজি তনুখানি

ফুলঅঞ্জলি আনো ভরি দুই পাণি

ফুলে ফুলে ধরা যেন ভরা ফুলডালি

বিশ্বসুষমা সভাতে।।মোরা আর জনমে হংস মিথুন ছিলাম

ছিলাম নদীর চরে

যুগলরুপে এসেছি গো আবার মাটির ঘরে ।



তমালতরু চাঁপা লতার মতো

জড়িয়ে কত জনম হল গত

সেই বাধনের চিহ্ন আজো জাগে

জাগে হিয়ার থরে থরে ।।



বাহুর ডোরে বেধে আজো ঘুমের ঘোরে যেন

ঝড়ের বন লতার মতো লুটিয়ে কাদ কেন?

বনের কপোত কপোতাক্ষীর তীরে

পাখায় পাখায় বাধা ছিলাম নীড়ে

চিরতরে হলো ছাড়াছাড়ি

নিঠুর ব্যাধের শরে ।।বাগিচায় বুলবুলি তুই ফুলশাখাতে

দিসনে আজি দোল ।

আজো তার ফুলকলিদের ঘুম টুটেনি

তন্দ্রাতে বিলোল ।।



আজো হায় রিক্ত শাখায় উত্তরী বায়

ঝুরছে নিশিদিন

আসেনি দখনে হাওয়া গজল গাওয়া

মৌমাছি বিভোল ।।



কবে সে ফুল-কুমারী ঘোমটা চিরি

আসবে বাহিরে ,

শিশিরের স্পর্শসুখে ভাঙবে রে ঘুম

রাঙবে রে কপোল ।।



ফাগুনের মুকুল – জাগা দুকুল ভাঙ্গা

আসবে ফুলের বান ,

কুড়িদের ওষ্ঠপুটে লুটবে হাসি ,

ফুটবে গালে টোল ।।



কবি তুই গন্ধে ভুলে ডুবলি জ্বলে

কুল পেলিনে আর

ফুলে তোর বুক ভরেছিস আজকে জলে

ভরবে আখির কোল ।।আজি মনে মনে লাগে হোরি

আজি বনে বনে জাগে হোরি।।

ঝাঁঝর করতাল খরতালে বাজে

বাজে কঙ্কন চুড়ি মৃদুল আওয়াজে

লচকিয়া আসে মুচকিয়া হাসে

প্রেম-উল্লাসে শ্যামল গোরী।।

কদম্ব তমাল রঙে লালে লাল

লাল হলো কৃষ্ঞ ভ্রমর ভ্রমরী

রঙের উজান চলে কালো যমুনা-জলে

আবির রাঙা হলো ময়ূর-ময়ূরী।।

মোর হৃদি-বৃন্দাবন যেন রাঙে

রাধা শ্যাম-যুগল চরণ-রাগে

ও চরণ-ধূলি যেন ফাগ হ’য়ে নিশিদিন

অন্তরে পড়ে মোর ঝরি’।।এলো রে এলো ঐ রণ-রঙ্গিণী শ্রীচন্ডী, চন্ডী এলো রে এলো ঐ

অসুর সংহারিতে বাঁচাতে উৎপীড়িতে

ধ্বংস করিতে সব বন্ধন বন্দী, শ্রীচন্ডী, চন্ডী, এলো রে এলো ঐ॥

দনুজ দলনে চামুন্ডা এলো ঐ প্রলয় অগ্নি জ্বালি নাছিছে

তাথৈ তাথৈ তাতা থৈ থৈ দুর্বলে বলে মা মাভৈঃ মাভৈঃ

মুক্তি লভিবি সব শৃঙ্খল বন্দী, শ্রীচন্ডী, চন্ডী, এলো রে এলো ঐ॥

রক্ত-রঞ্জিত অগ্নি শিখায় করালী কোন্ রসনা দেখা যায়।

পাতাল তলের যত মাতাল দানব পৃথিবীতে এসেছিল হইয়া মানব

তাদের দন্ড দিতে আসিয়াছে চন্ডীকা সাজিয়া চন্ডী, শ্রীচন্ডী, চন্ডী এলো রে॥মোর প্রিয়া হবে এসো রানী দেবে খোঁপায় তারার ফুল

কর্ণে দোলাবো তৃতীয়া তিথীর চৈতি চাদের দুল

কন্ঠে তোমার পরাব বালিকা

হংস সারির দোলানো মালিকা

বিজলী জরীণ ফিতায় বাধিব মেঘরং এলোচুল ।।



জোস্নার সাথে চন্দন দিয়ে মাখাব তোমার গায়

রামধনু হতে লাল রং ছানি আলতা পরাব পায়

আমার গানের সাত সুর দিয়া

তোমার বাসর রচিব প্রিয়া

তোমারে ঘেরিয়া গাহিবে আমার কবিতার বুলবুল ।।অঞ্জলি লহ মোর সঙ্গীতে

প্রদীপ-শিখা সম কাঁপিছে প্রাণ মম

তোমারে,সুন্দর,বন্দিতে!

সঙ্গীতে সঙ্গীতে ।।



তোমার দেবালয়ে কি সুখে কি জানি

দু’লে দু’লে ওঠে আমার দেহখানি

আরতি নৃত্যের ভঙ্গীতে ।

সঙ্গীতে সঙ্গীতে ।।



পুলকে বিকশিল প্রেমের শতদল

গন্ধে রূপে রসে টলিছে টলমল ।

তোমার মুখে চাহি আমার বানী যত

লুটাইয়া-পরে ঝরা ফুলের মত

তোমার পদতল রঞ্জিতে ।

সঙ্গীতে সঙ্গীতে ।।চপল আঁখির ভাষায়, হে মীনাক্ষী ক’য়ে যাও।

না-বলা কোন্ বাণী বলিতে চাও॥

	আড়ি পাতে নিঝ্‌ঝুম বন

	আঁখি তুলি’ চাহিবে কখন,

আঁখির তিরস্কারে ঐ বন-কান্তারে ফুল ফোটাও॥

নিটোল আকাশ টোল খায় তোমারি চাওয়ায়, হে মীনাক্ষী,

নদী-জলে চঞ্চল সফরী লুকায়, হে মীনাক্ষী!

	ওই আঁখির করুণা

	ঢালো রাগ অরুণা,

আঁখিতে আঁখিতে ফুল-রাখি বেঁধে দাও॥সুরে ও বাণীর মালা দিয়ে

তুমি আমারে ছুঁইয়াছিলে।

অনুরাগ-কুমকুম দিলে দেহে মনে

বুকে প্রেম কেন নাহি দিলে?



বাঁশি বাজাইয়া লুকায়ে তুমি কোথায়?

যে ফুল ফুটালে সে ফুল শুকায়ে যায়

কি যেন হারায়ে প্রাণ করে হায় হায়

কি যে চেয়েছিলে কেন কেড়ে নাহি নিলে।



জড়ায়ে ধরিয়া কেন ফিরে গেলে

বল কোন অভিমানে?

কেন জাগে নাকো আর সে

মাধুরী রস আনন্দ প্রাণে?(মা) আমার ভবের অভাব লয় হয়েছে শ্যামা-ভাব-সমাধিতে।



শ্যামা রসে যে-মন আছে ডুবে কাজ কিরে তার যশ-খ্যাতিতে।।



মধু যে পায় শ্যামা-পদে,



কাজ কিরে তার বিষয়-মদে;



যুক্ত যে মন যোগামায়াতে; ভাবনা কি তার রোগ ব্যাধিতে।।



কাজ কি’রে তার লক্ষ টাকায়, মোক্ষ লক্ষ্মী যাহার ঘরে,



কত রাজার রাজা প্রসাদ মাগে সেই ভিখারীর পায়ে ধরে।নন্দকুমার বিনে সই আজি বৃন্দাবন অন্ধকার



           নাহি ব্রজে আনন্দ আর।



যমুনার জল দ্বিগুণ বেড়েছে ঝরি গোকূলে অশ্রুধার।।



শীতল জানিয়া মেঘ বরণ শ্যামের শরণ লইয়া সই



তৃষিতা চাতকী জ্বলে মরি হায় বিরহ দাহনে ভস্ম হই।



শীতল মেঘে অশনি থাকে



কে জানিত সখি সজল কাজল শীতল মেঘে অশনি থাকে।



ব্রজে বাজে না বেণু আর চরে না ধেনু



(আর) পড়ে না গোকুলে শ্যাম চরণ রেণু



তার ফেলে যাওয়া বাঁশি নিয়ে শ্রীদাম সুদাম



ধায় মথুরার পথে আর কাঁদে অবিরাম।



কৃষ্ণে না হেরি দূর বন পার উড়ে গেছে শুক সারি



কৃষ্ণ যেথায় সেই মথুরায় চলো যাই ব্রজনারী।।ছি ছি ছি কিশোর হরি, হেরিয়া লাজে মরি

সেজেছ এ কোন রাজ সাজে

যেন সঙ্ সেজেছ, হরি হে যেন সঙ্‌ সেজেছ –

ফাগ মুছে তুমি পাপ বেঁধেছ হরি হে যেন সঙ্ সেজেছ;

সংসারে তুমি সঙ্ সাজায়ে নিজেই এবার সঙ্ সেজেছ।

বামে শোভিত তব মধুরা গোপিনী নব

সেথা মথুরার কুবুজা বিরাজে।

মিলেছে ভাল, বাঁকায় বাঁকায় মিলেছে ভাল,

ত্রিভঙ্গ অঙ্গে কুবুজা সঙ্গে বাঁকায় বাঁকায় মিলেছে ভাল।

হরি ভাল লাগিল না বুঝি হৃদয়-আসন

তাই সিংহাসনে তব মজিয়াছে মন

প্রেম ব্রজধাম ছেড়ে নেমে এলে কামরূপ

হরি, এতদিনে বুঝিলাম তোমার স্বরূপ

তব স্বরূপ বুঝি না হে

গোপাল রূপ ফেলে ভূপাল রূপ নিলে স্বরূপ বুঝি না হে।

হরি মোহন মুরলী কে হরি’ নিল

কুসুম কোমল হাতে এমন নিঠুর রাজদন্ড দিল

মোহন মুরলী কে হরি।

দন্ড দিল কে, রাধারে কাঁদালে বলে দন্ড দিল কে

দন্ডবৎ করি শুধাই শ্রীহরি দন্ড দিল কে

রাঙা চরণ মুড়েছে কে সোনার জরিতে 

খুলে রেখে মধুর নূপুর, হরি হে খুলে রেখে মধুর নূপুর।

হেথা সবাই কি কালা গো ?

কারুর কি কান নাই নূপুর কি শোনে নাই, সবাই কাল গো

কালায় পেয়ে হল হেথায় সবাই কি কালা গো।

তব এ রূপ দেখিতে নারি, হরি আমি ব্রজনারী,

ফিরে চল তব মধুপুর

সেথা সকলি যে মধুময়, অন্তরে মধু বাহিরে মধু

সেথা সকলি যে মধুময় - ফিরে চল হরি মধুপুর।কালো মেয়ের পায়ের তলায় দেখে যা আলোর নাচন।

(তার)	রূপ দেখে দেয় বুক পেতে শিব যার হাতে মরণ বাঁচন।।

			কালো মায়ের আঁধার কোলে

			শিশু রবি শশী দোলে

(মায়ের)	একটুখানি রূপের ঝলক স্নিগ্ধ বিরাট নীল–গগন।।

		পাগলী মেয়ে এলোকেশী নিশীথিনীর দুলিয়ে কেশ

		নেচে বেড়ায় দিনের চিতায় লীলার রে তার নাই কো শেষ।

			সিন্ধুতে মা’র বিন্দুখানিক

			ঠিকরে পড়ে রূপের মানিক

		বিশ্বে মায়ের রূপ ধরে না মা আমার তাই দিগ্‌–বসন।।দূর দ্বীপবাসীনি, চিনি তোমারে চিনি

দারুচিনিরো দেশে, তুমি বিদেশীনিগো

সুমন্দভাসীনি।।



প্রশান্ত সাগরে তুফানেও ঝড়ে

শুনেছি তোমারি অশান্ত রাগীনি।।



বাজাও কি বুণো সুর পাহাড়ী বা‍শীতে

বনান্ত ছেয়ে যায় বাসন্তী হাসিতে।।



তব কবরী মূলে, নব এলাচীরো ফুল

দুলে কুসুম বিলাসিনী।।নন্দন বন হতে কি গো ডাকো মোরে আজো নিশীথে



ক্ষণে ক্ষণে ঘুম হারা পাখি কেঁদে ওঠে করুন-গীতে।।



     ভেঙে যায় ঘুম চেয়ে থাকি



     চাহে চাঁদ ছলছল আখিঁ



ঝরা   চম্পার ফুল যেন কে ফেলে চলে যায় চকিতে।।



সহিতে না তিলেক বিরহ ছিলে যবে জীবনের সাতি,



ব'লে যাও আজ কোন অমরায় কেমনে কাটাও দিবারাতি।।



     জীবনে ভুলিলে তুমি যারে



     তারে ভুলে যাও মরনের ওপারে



আঁধার ভুবনে মোরে একাকী দাও মোরে দাও ঝুরিতে।।সই,পলাশ-বনে রঙ ছড়ালো কে?



সেই রঙে রঙিন মানুষটিরে কাছে ডেকে দে,লো।



     সে ফাগুন জাগায় আগুন লাগায়,



     স্বপন ভাঙায় হৃদয় রাঙায় রে,



তা'রে ধরতে গেলে পালিয়ে সে যায় রঙ ছুঁড়ে চোখে।।



সে ভোরের বেলায় ভ্রমর হয়ে পদ্মবনে কাঁদে



তারা বাঁকা ধনুক যায় দেখা ঐ সাঁঝ-আকাশের চাঁদে।



     সেই গভীর রাতে আবির হাতে



     রঙ খেলে ফুল-পরীর সাথে লো



তার রঙিন সিঁথি দেখি প্রজাপতির পালকে।।লাম্ পম্ লাম্ পম্, লাম্ পম্ পম্ পম্ পম্ পম্ পম্ পম্।

দুর্বল ডান্সের লম্-ফম্, ফম্ ঝম্-ফম্ ভুড়ি কম্‌্পম্

মারে ডম্‌ফাই দিল্লী বোম্বাই হনুলুলু হংকং॥

বাঁশের কঞ্চি এগার ইঞ্চি নাচে মেমের বোন্‌ঝি,

হ্যাঁদা-খ্যাঁদার পরান ছ্যাঁদা, ভিজল ঘামে গেঞ্জি,

তার ভিজল ঘামে গেঞ্জি।

কেৎরে চক্ষু দেখে মট্‌কু, আরে ও-চামারু ছক্‌কু –

সে চোম্‌ড়ায় দাড়ি গুম্‌ফম্॥

ল্যাংড়া-লেংড়ি হিল্লায় ঠেংরি, উস্‌খুস্‌, করে চ্যাংড়া-চেংড়ি।

যেন এই ট্যাংরার হাটে গল্‌দা চিংড়ি ঝুড়িতে খেলে পিং-পং॥ছলছল নয়নে মোর পানে চেয়ো না



যাবে যাও, নয়নে জল নিয়ে যেয়ো না।।



থাকে ব্যথা থাক বুকে, যাও তুমি হাসি মুখে



আমার চাঁদিনী রাত ঘন মেঘে ছেয়ো না।।



রঙিন পিয়ালাতে মম লোনা অশ্রু-জল ঢালি’



পানসে ক’রো না নেশা, জীবন ভরা ব্যথা খালি।



ভুলিতে চাহি যে ব্যথা, মনে এনো না সে কথা,



করুণ সুরে আর বিদায়-গীতি গেয়ো না।।কারো ভরসা করিসনে তুই (ও মন) এক আল্লার ভরসা কর।

		আল্লা যদি সহায় থাকেন (ও তোর) ভাবনা কিসের, কিসের ডর।।

		রোগে শোকে দুঃখে ঋণে নাই ভরসা আল্লা বিনে রে

তুই		মানুষের সহায় মাগিস (তাই) পাস্‌নে খোদার নেক্‌-নজর।।

		রাজার রাজা বাদশাহ্‌ যিনি গোলাম হ তুই সেই খোদার,

		বড় লোকের দুয়ারে তুই বৃথাই হাত পাতিস্‌নে আর।

		তোর দুখের বোঝা ভারি হ’লে ফেলে প্রিয়জনও যায় রে চ’লে

সেদিন		ডাক্‌লে খোদায় তাঁহার রহম (ওরে) ঝরবে রে তোর মাথার ’পর।।রাঙা জবার বায়না ধ’রে আমার কালো মেয়ে কাঁদে

সে তারার মালা সরিয়ে ফেলে এলোকেশ নাহি বাঁধে॥

পলাশ অশোক কৃষ্ণচূড়ায়, রাগ ক’রে সে পায়ে গুঁড়ায়

সে কাঁদে দু’হাত দিয়ে ঢেকে যুগল আঁখি সূর্য চাঁদে॥

অনুরাগের রাঙাজবা থাক না মোর মনের বনে

আমার কালো মেয়ের রাগ ভাঙাতে ফিরি জবার অন্বেষণে।

মা’র রাঙা চরণ দেখতে পেয়ে, বলি এই যে জবা হাবা মেয়ে

(সে)    জবা ভেবে আপন পায়ে উঠলো নেচে মধুর ছাঁদে॥নিশি নিঝুম ঘুম নাহি আসে,

হে প্রিয়, কোথা তুমি দূর প্রবাসে।।



বিহগী ঘুমায় বিহগ-কোলে,

শুকায়েছে ফুল-মালা শ্রান্ত আঁচলে।

ঢুলিছে রাতের তারা চাঁদের পাশে।।



ফুরায় দিনের কাজ ফুরায় না রাতি,

শিয়রের দীপ হায়, অভিমানে নিভে যায়

নিভিতে চাহে না নয়নের বাতি।

কহিতে নারি কথা তুলিয়া আঁখি

বিষাদ-মাখা মুখ গুন্ঠনে ঢাকি।

দিন যায় দিন গুণে নিশি যায় নিরাশে।।তোমারেই আমি চাহিয়াছি প্রিয় শতরূপে শতবার



জনমে জনমে তাই চলে মোর অনন্ত অভিসার।



বনে তুমি যবে ছিলে বনফুল



গেয়েছিনু গান আমি বুলবুল



ছিলাম তোমার পূজার থালায় চন্দন ফুলহার।



তব সংগীতে আমি ছিনু সুর, নৃত্যে নূপুরছন্দ



আমি ছিনু তব অমরাবতীতে পারিজাত ফুলগন্ধ।



কত বসন্তে কত বরষায়



খুঁজেছি তোমায় তারায় তারায়



আজিও এসেছি তেমনই আশায় লয়ে স্মৃতি সম্ভার।।কে সাজালো মাকে আমার বিসর্জনের বিদায় সাজে

    আজ সারাদিন কেন এমন করুণ সুরে বাঁশি বাজে॥

    আনন্দেরি প্রতিমাকে হায়, বিদায় দিতে পরান নাহি চায়

    মা-কে ভাসিয়ে জলে কেমন করে রইব আঁধার ভবন মাঝে॥

মা’র    আগমনে বেজেছিল প্রাণে নূতন আশার বাঁশি

    দুঃখ শোক ভয় ভুলেছিলাম দেখে মা অভয়ার মুখের হাসি।

    মা দশ হাতে আনন্দ এনেছিল, বিশ হাতে আজ দুঃখ ব্যথা দিল

মা    মৃন্ময়ীকে ভাসিয়ে জলে, পাব চিন্ময়ীকে বুকের মাঝে॥তোমারি আঁখির মত আকাশের দুটি তারা



চেয়ে থাকে মোর পানে নিশীথে তন্দ্রাহারা।



সে কি তুমি? সে কি তুমি?



ক্ষীণ আঁখিদীপ জ্বালি বাতায়নে জাগি একা



অসীম অন্ধকারে খুঁজি তব পথরেখা



সহসা দখিনবায়ে চাঁপাবনে জাগে সাড়া।



সে কি তুমি? সে কি তুমি?



তব স্মৃতি যদি ভুলি ক্ষণতরে আনকাজে



কে যেন কাঁদিয়া ওঠে আমার বুকের মাঝে।



বৈশাখী ঝড়ে রাতে চমকিয়া উঠি জেগে



বুঝি অশান্ত মম আসিলে ঝড়ের বেগে



ঝড় চলে যায় কেঁদে, ঢালিয়া শ্রাবণধারা।



সে কি তুমি? সে কি তুমি?প্রিয় এমন রাত যেন যায় না বৃথাই

পরি চাঁপা ফুলের শাড়ি খয়েরী টিপ,

জাগি বাতায়নে জ্বালি আঁখি প্রদীপ,

মালা চন্দন দিয়ে মোর থালা সাজাই।।

তুমি আসিবে বলে সুদূর অতিথি

জাগে চাঁদের তৃষা লয়ে কৃষ্ণা তিথি,

কভু ঘরে আসি কভু বাহিরে চাই।।

আজি আকাশে বাতাসে কানাকানি,

জাগে বনে বনে নব ফুলের বাণী,

আজি আমার কথা যেন বলিতে পাই।।ওগো প্রিয় তব গান আকাশ গাঙে

জোয়ারে উজান বহিয়া যায়।।



মোর কথা গুলি কাঁদিছে বুকের দুয়ারে

পথ খুঁজে নাহি পায় ।।



ওগো দখিনা বাতাস ফুলের সুরভী বহো

তারি সাথে মোর না বলা বাণী লহো

ওগো মেয়ে তুমি মোর হয়ে গিয়ে কহো

বন্দিনী গিরি ঝরণার পাষান তলে যে কথা কহিতে চাই ।।



ওরে ও সুরমা পদ্মা কর্ণফুলী

তোদের ভাটির স্রোতে নিয়ে যা আমার না বলা কথাগুলি

﻿ ধুঁয়ে মোর বুক হতে

ওরে চোখ গেল বউ কথা কও পাখি

তোদের কন্ঠে মোর সুর যাই রাখি



ওরে মাঠের মুরলী কহিও তাহারে ডাকি।

আমার গানের কলির

না ফোঁটা ফুল ঝরে গেল নিরাশায় ।।চৌরঙ্গী চৌরঙ্গী চৌরঙ্গী চৌরঙ্গী 

চারদিকে রঙ ছড়িয়ে বেড়ায় রঙ্গিলা কুরঙ্গী॥

যে সকলের মন মাতায় কলকাতার চৌমাথায়

ওপারে যে ফিল্মের ঝিল্‌মিল্‌ আলোর দেয়ালি।

এপারে যে পথের ভিখারিনী চোখের বালি।

গোরা কালো সাহেব মেমে মন্দ ভালো বি.এ. এম.এ.

				সবাই তাহার সঙ্গী।

যে দক্ষিণ হাত তুলি দক্ষিণা চায়

আলো দেয় রবি শশী, ফুল দেয় দখিনা বায়।

			ওকি গোলাপ ফুল নারঙ্গি।

নুয়ে প’ড়ে আকাশ দেখে তাহার নাচের ভঙ্গী॥মেষ চারণে যায় নবী কিশোর রাখাল বেশে



নীল রেশমি রুমাল বেঁধে তার চারু- চাঁচর কেশে।



তাঁর রাঙা পদতলে পুলকে ধরা টলে



তাঁর রূপ -লাবনির ঢলে মরুভূমি গেল ভেসে।।



তাঁর মুখে রহে চাহি মেষ-শিশু তৃণ ভুলি‌'



বিশ্বের শাহানশাহ আজ মাখে গোঠের ধূলি,



তাঁর চরণ-নখরে কোটি চাঁদ কেঁদে মরে



তাঁর ছায়া ক'রে চলে আকাশে মেঘ এসে।।



কিশোর নবী গোঠে চলে



তাঁর চরণ-ছোঁয়ায় পথের পাথর মোম হয়ে যায় গ'লে



তসলিম জানায় পাহাড় চরণে ঝুকে তাঁহার।



নারাঙ্গি,আঙুর,খরজুর,পায়ে নজরানা দেয় হেসে।।ভবনে আসিল অতিথি সুদূর।



সহসা উঠিল বাজি রুমু রুমু ঝুম



     নীরব অঙ্গনে চঞ্চল নূপুর।।



মুহু-মুহু বন -কুহু বোলে



দোয়েল ধ্যান ভুলি চমকি আখিঁ খোলে



     কে গো কে বলে বন-ময়ূর।।



দগ্ধ হিয়ার জ্বালা জুড়ায়ে



সজল মেঘের শীতল চন্দন কে দিল বুলায়ে?



বকুল কেয়া বীথি হ'তে



ছুটে এলো সমীরণ চঞ্চল স্রোতে



চাদিঁনী নিশীথের আবেশ আনে



     মিলন তন্দ্রাতুর অলস-দুপুর।।কেন আসিলে ভালবাসিলে

দিলে না ধরা জীবনে যদি

বিশাল ও চোখে নেশায় মরু

চাহিলে কেন ও বেদরদী

কেন আসিলে ভালবাসিলে

দিলেনা ধরা জীবনে যদি



ছিনু অচেতন আপনা নিয়ে

কেন জাগালে আঘাত দিয়ে

তব আঁখিজল সেকি শুধু ছল

একি মরু হায় নহে জলধী

ওগো কত জনমের কত সে কাঁদন

করে হাহাকার বুকেরই তলায়

ওগো কত নিরাশায় কত অভিমান

ফেনায়ে ওঠে গভীর ও ব্যাথায়

মিলন ও হবে কোথায় সে কবে

কাঁদিছে সাগর সহিয়া নদী

কেন আসিলে ভালবাসিলে

দিলেনা ধরা জীবনে যদিদেশে দেশে গেয়ে বেড়াই তোমার নামের গান



হে খোদা, এ যে তোমারই হুকুম, তোমারই ফরমান।।



এমনি তোমার নামের আছর –



নামাজ রোজার নাই অবসর,



তোমার নামের নেশায় সদা মশগুল মোর প্রাণ।।



তকদিরে মোর এই লিখেছ হাজার গানের সুরে



নিত্য দিব তোমার আজান আঁধার মিনার-চূড়ে।



কাজের মাঝে হাটের পথে



রণ-ভূমে এবাদতে



আমি তোমার নাম শোনাব, করব শক্তি দান।।ফাগুন ফুরাবে যবে-



উঠিবে দীরঘ শ্বাস চম্পার বনে



কোয়েলা নীরব হবে।।



আমারে সেদিন যদি স্মরণে আসে



বেদনা জাগে ঝরা ফুল সুবাসে



আমার স্মৃতি যত ঝরা পাতার মত



ফেলিয়া দিও নীরবে।।



যবে বাসর নিশি ফুরাবে



রাতের মিলন-মালা প্রভাতে মলিন হবে;



সুখ শশী অস্ত যাবে-



আসিবে জীবনে তব বৈশাখী মলিন হবে;



লুটাবে পথের' পরে ভেঙে যাবে ঘর



সেদিন স্মরণে তব আসিবে কি তাহারে



গৃহহীন করিয়াছ যাহারে ভবে।।রক্ষাকালীর রক্ষা-কবচ আছে আমায় ঘিরে

মায়ের পায়ের ফুল কুড়িয়ে বেঁধেছি মোর শিরে॥

    মা’র চরণামৃত খেয়ে

    অমৃতে প্রাণ আছে ছেয়ে,

দুঃখ অভাব ভাবনার ভার দিয়েছি মা ভবানীরে॥

তারা নামের নামাবলী জড়িয়ে আমার বুকে,

মায়ের কোলে শিশুর মত ঘুমাই পরম সুখে।

    মা’র ভক্তের চরণ ধূলি

    নিয়েছি মোর বক্ষে তুরি

মায়ের পূজার প্রসাদ পেতে আমি আসি ফিরে ফিরে॥দোলে প্রাণের কোলে প্রভূর নামের মালা।



সকাল সাঁঝে সকল কাজে জপি সে নাম নিরালা।।



সেই নাম বসন -ভূষণ আমারি



সেই নামে ক্ষুধা-তৃষ্ণা নিবারি,



সেই নাম লয়ে বেড়াই কেঁদে



     সেই নামে আবার জুড়াই জ্বালা।।



সেই নামরেই নামাবলী গ্রহ তারা রবি শশী দোলে গগন কোলে।



     মধুর সেই নাম প্রাণে সদা বাজে,



     মন লাগে না সংসার কাজে



           সে নামে সদা মন মাতোয়ালা।।



আদর-সোহাগ মান -অভিমান আপন মনে তার সাথে;



     কাঁদায়ে কাঁদি, পায়ে ধ'রে সাধি,



     কভু করি পূজা, কভু বুকে বাঁধি,



     আমার স্বামী সে ভুবন-উজালা।।ঘুমিয়ে গেছে শ্রান্ত হয়ে আমার গানের বুলবুলি।

করুণ চোখে চেয়ে আছে সাঝের ঝরা ফুলগুলি।।



ফুল ফুটিয়ে ভোর বেলা কে গান গেয়ে

নীরব হ’ল কোন বিষাদের বান খেয়ে

বনের কোলে বিলাপ করে সন্ধ্যারাণী চুল খুলি।।



কাল হতে আর ফুটবে না হায়, লতার বুকে মঞ্জরী

উঠছে পাতায় পাতায় কাহার করুণ নিশাস মর্মরী।



গানের পাখি গেছে উড়ে শূণ্য নীড়

কন্ঠে আমার নাই সে আগের কথার ভিড়

আলেয়ার এ আলোতে আর আসবে না কেউ কুল ভুলি।।বাজো বাঁশরি বাজো বাঁশরি বাজো বাঁশরি

সেই চির – চেনা সুরে

যে সুরে বিরহী প্রাণ আজো ঝুরে ।।



যে সুরে হৃদয়ে হোরির রং লাগে

ভুলে – যাওয়া যৌবন স্মৃতি মনে জাগে ,

আকাশ কাঁদে যে সকরুণ রাগে

যে সুর ঘুমায়ে আছে প্রিয়ার নূপুরে ।।



যে সুর শুনি আজো পল্লীর প্রান্তে

মল্লিকা – কুঞ্জে শ্রান্ত দিনান্তে

বিরহবিধুর দূর হারানো দিনের

ছায়া ফেলে যে – সুর মনের মুকুরে ।।হাতে হাত দিয়ে আগে চল হাতে নাই থাক হাতিয়ার।



জমায়েত হও, আপনি আসিবে শক্তি জুলফিকার।।



আন আলীর শৌর্য, হোসেনের ত্যাগ ওমরের মত কর্মানুরাগ;



খালেদের মত সব অশান্ত ভেঙে কর একাকার।।



ইসলামে নাই ছোট বড় আর আশরাফ আতরাফ



নিষ্ঠুর হাতে এই ভেদ জ্ঞান কর মিসমার সাফ।



চাকর সৃজিতে , চাকরি করিতে, ইসলাম আসে নাই পৃথিবীতে।



মরিবে ক্ষুধায় কেহ নিরন্ন, কারো ঘরে রবে অঢেল অন্ন



এ জুলুম সহেনি, ইসলাম, সহিবে না আজো আর।।যদি    শালের বন হ’ত শালার বোন,

    ক’নে বউ হ’ত ঐ গৃহেরই কোণ,

ছেড়ে    যেতাম না গো শালার বোন,

আমি     থাকতাম পড়ে সদা, খেতাম না গো, শালার বোনথ -

    বনে হারিয়ে যেতাম,

    শালার বোন ঐ বৃন্দাবনে না হয় চারিয়ে যেতাম -

    দাদা গো, ওগো দাদা -

আর     মাকুন্দ হত যদি কুন্দবালা,

হ’ত    দাড়িম্ব সুন্দরী দাড়িওয়ালা,

আমি    ঝুলে যে পড়তাম দাড়ি ধ’রে তার -

    জয়নাথ তরকনাথ বলে আমি ঝুলে যে পড়তাম দাড়ি ধ’রে,

বাবা    দুগ্‌গা ব’লে আমি ঝুলে যে পড়তাম দাড়ি ধ’রে তার -

    দাদা গো, ওগো দাদা -

আহা    বাচ্চা হইত যদি চৌবাচ্চায়

নিতি    পানকৌড়ি হ’য়ে ডুবে থাকিতাম তায়,

যদি    দামড়ার ল্যাজ হ’ত কুন্তল দাম

    বেণী রূপে ল্যাজ ধ’রে মাঠে দাঁড়াতাম - ঘুরে যে বেড়াতাম, তার

    আমি ল্যাজ ধ’রে ঘুরে যে বেড়াতাম, দাদা গো -

যদি    ভাগ্যগুণে এক মিলিল শালী -

বাবা    বিশাল বপু তার সে যে বিশালী,

ওযে    শালী নয় শালী নয়, শাল্মলী তরু সম

    সে যে বিশালী গো, শাল্মলী তরু সম সে যে বিশালী গো, -

আহা    চিম্‌টি শালীর হ’ত বাবলা কাঁটা,

হ’ত    শর-বন তার খ্যাংড়া ঝ্যাঁটা

    খ্যাংড়া মেরে বিষ ঝেড়ে যে দিত গো –কে বিদেশী মন – উদাসী

বাঁশে বাঁশী বাজাও বনে ।

সুর – সোহাগে তন্দ্রা লাগে

কুসুম বাগের গুল – বদনে ।।



ঝিমিয়ে আসে ভোমোরা – পাখা

যুথির চোখে আবেশ মাখা

কাতর ঘুমে চাদিমা রাকা

দর – দালানে ভোর গগনে ।।



লজ্জাবতীর লুলিত লতায়

শিহর লাগে পুলক ব্যথায় ,

মালিকা সম বঁধুরে জড়ায়

বালকা বধূ সুখ স্বপনে ।।



সহসা জাআগি আধেক রাতে

শুনি সে বাঁশী বাজে হিয়াতে

বাহু – সিথানে কেন কে জানে

কাঁদে গো পিয়া বাশীর সনে ।।



বৃথাই গাথি কথার মালা

লুকাস কবি বুকের জ্বালা

কাঁদে নিরালা বনশীওয়ালা

তোরি উতালা বিরহি মনে ।।

( ভৈরবী – আশাবরী – কাহারবা )তুমি শুনিতে চেওনা আমার মনের কথা

দখিনা বাতাস ইঙ্গিতে বোঝে, কহে যাহা বনলতা



চুপ করে চাদ সুদুর গগনে মহাসাগরের ক্রন্দন শুনে

ভ্রমর কাদিয়া ভাঙ্গিতে পারেনা কুসুমের নিরবতা



মনের কথা কি মুখে সব বলা﻿ যায়

রাতের আধারে যত তারা ফুটে আখি কি দেখিতে পায়



পাখায় পাখায় বাধা যবে রয়, বিহগ মিথুন কথা নাহি

মধুকর যবে ফুলে মধু পায়, রহে না চঞ্চলতাবউ কথা কও, বউ কথা কও, কও কথা অভিমানিনী

সেধে সেধে কেঁদে কেঁদে যাবে কত যামিনী।।

সে কাঁদন শুনি হের নামিল নভে বাদল

এলো পাতার বাতায়নে যুঁই চামেলী কামিনী।।

আমার প্রাণের ভাষা শিখে ডাকে পাখি পিউ কাঁহা

খোঁজে তোমায় মেঘে মেঘে আঁখি মোর সৌদামিনী।।এলো ঐ           পূর্ণ শশী      ফুল-জাগানো



বহে বায়           বকুল-বনে    ঘুম-ভাঙানো।।



লাগিল       জাফরানি-রঙ  শিউলি-ফুলে



ফুটিল       প্রেমের কুঁড়ি   পাপড়ি খুলে,



খুশির আজ    আমেজ জাগে  মন-রাঙানো।।



চাঁদিনী      ঝিলমিলায়    ঝিলের জলে,



আবেশে      শাপলা ফুলের  মৃণাল টলে,



জাগে ঢেউ    দীঘির বুকে    দোল-লাগানো।।



এসো আজ    স্বপন-কুমার   নিরিবিলি



খুলিয়া       গোপন প্রাণের  ঝিলিমিলি,



এসো মোর    হতাশ প্রাণে   ভুল-ভাঙানো।।ক্ষমা সুন্দর আল্লা, মোদের ভয় দেখিও না আর।



দোজখের ভয়ে হতে পারিনা হে প্রিয়তম, বেড়াপার।।



কেন দুনিয়ায় পাঠাইলে



কেন গুনাহের বোঝা দিলে,



তুমি তো জানিতে দুনিয়ায় পুড়ে মরিব যে তিলে তিলে।



হেথা পদে পদে করি অপরাধ



তোমারে পাওয়ার তবু জাগে সাধ,



অপরাধ শুধু দেখ কি গো তুমি, রোদন কদখনা তার।।



হে পরম প্রিয়, তোমারে খুঁজিতে গিয়া মোরা কত ভুল পথে চলি



তুমি ভেবে খেলি সুন্দর মায়া নিয়া পরে বিষের দাহনে জ্বলি।।



তুমি জান স্বামী তব পথে কত কণ্টক, কত বাধা,



যে পথে যাই সেই পথে লাগে দুনিয়ার ধুলো-কাদা।



জন্ম-অন্ধ জানি না কাহারে



তুমি ভেবে হাত জড়াইয়া ধরে,



দু’চোখে নূরের তৃষ্ণা ল’য়ে কি পাব দোজখের নীর।।দাও শৌর্য, দাও ধৈর্য্য, হে উদার নাথ,

			দাও প্রাণ।

দাও অমৃত মৃত জনে,

দাও ভীত –চিত জনে, শক্তি অপরিমাণ।

			হে সর্বশক্তিমান।।

দাও স্বাস্থ্য, দাও আয়ু,

স্বচ্ছ আলো, মুক্ত বায়ু,

দাও চিত্ত অ–নিরুদ্ধ, দাও শুদ্ধ জ্ঞান।

			হে সর্বশক্তিমান।।

দাও দেহে দিব্য কান্তি,

দাও গেহে নিত্য শান্তি,

দাও পুণ্য প্রেম ভক্তি, মঙ্গল কল্যাণ।

ভীতি নিষেধের ঊর্ধে স্থির,

রহি যেন চির — উন্নত শির

যাহা চাই যেন জয় করে পাই, গ্রহণ না করি দান।

			হে সর্বশক্তিমান।।আমি চিরতরে দূরে চলে যাব

তবু আমারে দেব না ভুলিতে

আমিবাতাস হইয়া জড়াইব কেশ

বেণী যাবে যবে খুলিতে।।

তোমার সুরের নেশায় যখন

ঝিমাবে আকাশ কাঁদিবে পবন

রোদন হইয়া আসিব তখন

তোমার বক্ষে দুলিতে।।

আসিবে তোমার পরমোৎসব —

কত প্রিয়জন কে জানে,

মনে প’ড়ে যাবে কোন্‌ সে ভিখারি

পায়নি ভিক্ষা এখানে।

তোমার কুঞ্জ-পথে যেতে হায় 

চমকি’ থামিয়া যাবে বেদনায়

দেখিবে কে যেন ম’রে মিশে আছে

তোমার পথের ধূলিতে।।নতুন খেজুর রস এনেছি মেটে কলস ভ'রে



ভিন গাঁ হতে এনে গো রস-পিয়াসি



ও আমার রস-পিয়াসি রসিক জনের তরে।।



     মিঠে রোদে শীতের দিনে



     তরুণ-বঁধূ লও গো কিনে



ফাগুন-হাওয়া বইবে প্রাণে, ওগো হালকা নেশার ঘোরে।।



মলিন মুখে দিয়ে দেখ নলিন খেজুর-গুড়



বাহির-ভিতর হবে তাহার মিষ্টিতে ভরপুর



     ওগো মিষ্টিতে ভরপুর।



     মোর তনুর চেয়ে অনেক বেশি



     মধুর এ রস ও বিদেশি,



রস না পিয়েও ঝিমিয়ো না গো নেশায় অমন ক'রে।।রুম ঝুম ঝুম ঝুম রুম ঝুম ঝুম

খেজুর পাতার নুপুর বাজায়ে কে যায় ।

ওড়না তাহার ঘূর্ণী হাওয়ায় দোলে

কুসুম ছড়ায় পথের বালুকায় ।।



তার ভুরুর ধনুক বেঁকে ওঠে তনুর তলোয়ার

সে যেতে যেতে ছড়ায় পথে পাথর কুচির হার ।

তার ডালিম ফুলের ডালি

গোলাপ গালের লালি

ঈদের চাঁদ – ও চায় ।।



আরবী ঘোড়ার সওয়ার বাদশাজাদা বুঝি

সাহারাতে ফেরে কোন মরীচিকায় খুঁজি ।

কত তরুণ মুছাফির পথ হারালো হায় !

কত বনের হরিণ মোরে তারি রূপ তৃষায় ।আকাশে আজ ছড়িয়ে দিলাম প্রিয়।



আমার কথার ফুল গো,



আমার গানের মালা গো-



কুড়িয়ে তুমি নিও।।



আমার সুরের ইন্দ্রধনু



রচে আমার ক্ষণিক তনু,



জড়িয়ে আছে সেই রঙে মোর



অনুরাগ অমিয়।।



আমার আঁখি-পাতায় নাই দেখিলে



আমার আঁখি-জল,



আমার কণ্ঠের সুর অশ্রুভারে



করে টলমল।



আমার হৃদয়-পদ্ম ঘিরে



কথার ভ্রমর কেঁদে ফিরে,



সেই ভ্রমরের কাছে আমার



মনের মধু পিও।।পাষাণের ভাঙালে ঘুম

কে তুমি সোনার ছোঁয়ায়।



গলিয়া সুরের তুষার

গীত নির্ঝর বয়ে যায়

কে তুমি সোনার ছোঁয়ায়।।



উদাসী বিবাগী মন

যাচে আজ বাহুর বাঁধন।।



কত জনমের কাঁদন

ও পায়ে লুটাতে চায়।



ওগো তোমার চরণ ছন্দে মোর

মুঞ্জরিল গানের মুকুল

তোমার বেণীর বন্ধে গো

মরিতে চায় সুরের বকুল



চমকে ওঠে মোর গগণ।

ঐ হরিণ চোখের চাওয়ায়।।ফিরিয়া যদি সে আসে আমার খোঁজে ঝরা গোলাবে।

আনিয়া সমাধি পাশে আমার বিদায় বাণী শোনাবে।।

	বলিও তারে এখানে এসে

	ডাকে যেন মোর নাম ধ’রে সে,

রবাব যবে কাঁদিবে রমলা সুরের কোমল রেখাবে।।

	তৃষিত মরুর ধুসর গগন

	যেমন হেরে মেঘের স্বপন,

তেমনি দারুণ তিয়াসা লয়ে কাটিল আমার বিফল জীবন —

একটি ফোঁটা আঁখি–জল ঝরে যেন তার হাতের শরাবে।।পদ্মার ঢেউ রে –

মোর শূণ্য হৃদয়–পদ্ম নিয়ে যা, যা রে।

এই পদ্মে ছিল রে যার রাঙ্গা পা

আমি হারায়েছি তারে।।

মোর পরান–বঁধু নাই, পদ্মে তাই মধু নাই (নাই রে)

বাতাস কাঁদে বাইরে, সে সুগন্ধ নাই রে

মোর রূপের সরসীতে আনন্দ–মৌমাছি নাহি ঝঙ্কারে রে।।

ও পদ্মারে –

ঢেউয়ে তোর ঢেউ ওঠায় যেমন চাঁদের আলো

মোর বঁধুয়ার রূপ তেমনি ঝিল্‌মিল করে কৃষ্ণ–কালো।

সে প্রেমের ঘাটে ঘাটে বাঁশি বাজায়

যদি দেখিস্‌ তারে, দিস্‌ এই পদ্ম তার পায়

বলিস্‌, কেন বুকে আশার দেয়ালি জ্বালিয়ে

ফেলে গেল চির–অন্ধকারে।খুলেছে আজ রঙের দোকান বৃন্দাবনে হোরির দিনে।



প্রেম-রঙিলা ব্রজ-বালা যায় গো হেথায় আবির কিনে।।



     আজ গোকুলের রঙ মহলায়



     রামধনু ঐ রঙ পিয়ে যায়



সন্ধ্যা-সকাল রাঙতো না গো ঐ হোরির কুমকুম বিনে।।



রঙ কিনিতে এসে সেথায় রব শশী আকাশ ভেঙে'



এই ফাগুনী ফাগের রাগে অশোক শিমুল ওঠে রেঙে'।



আসে হেথায় রাধা-মাধব এই রঙেরই পথ চিনে।।গগনে কৃষ্ণ মেঘ দোলে – কিশোর কৃষ্ণ দোলে বৃন্দাবনে।



থির সৌদামিনী রাধিকা দোলে নবীন ঘনশ্যাম সনে;



দোলে রাধা শ্যাম ঝুলন-দোলায় দোলে আজি শাওনে।।



পরি’ ধানি রঙ ঘাঘরি, মেঘ রঙ ওড়না



গাহে গান, দেয় দোল গোপীকা চল-চরণা,



ময়ূর নাচে পেখম খুলি’ বন-ভবনে।।



গুরু গম্ভীর মেঘ-মৃদঙ্গ বাজে আঁধার অশ্রুর তলে,



হেরিছে র্রজের রসলীলা অরুন লুকায়ে মেঘ-কোলে।



মুঠি মুঠি বৃষ্টির ফুল ছুঁড়ে হাসে



দেব-কুমারীরা হেরে অদূর আকাশে,



জড়াজড়ি করি’ নাচে, তরুলতা উতলা পবনে।।নিশি ভোর হল জাগিয়া, পরাণ পিয়া



ডাকে পিউ কাঁহা পাপিয়া, পরাণ পিয়া।



ভুলি বুলবুলি সোহাগে, কত গুলবদনী জাগে



রাতি গুলশনে যাপিয়া, পরাণ পিয়া।



জেগে রয় জাগার সাথী



দূরে চাঁদ, শিয়রে বাতি



কাঁদি ফুলশয়ন পাতিয়া



পরাণ পিয়া।



গেয়ে গান কে কাহারে



জেগে রোস কবি এ পারে



দিলি দান কারে এ হিয়া



পরাণ পিয়া।।অগ্নি-ঋষি! অগ্নি-বীণা তোমায় শুধু সাজে;

তাই ত তোমার বহ্নি-রাগেও বেদন-বেহাগ বাজে॥

		দহন-বনের গহন-চারী —  

		হায় ঋষি — কোন্ বংশীধারী দেশি

নিঙ্‌ড়ে আগুন আনলে বারি, অগ্নি-মরুর মাঝে।

সর্বনাশা কোন্ বাঁশি সে বুঝতে পারি না যে॥

দুর্বাসা হে! রুদ্র তড়িৎ হানছিলে বৈশাখে,

হঠাৎ সে কার শুন্‌লে বেণু কদম্বের ঐ শাখে।

		বজ্রে তোমার বাজল বাঁশি,

		বহ্নি হল কান্না-হাসি,

সুরের ব্যথায় প্রাণ উদাসী — মন সরে না কাজে।

তোমার নয়ন-ঝুরা অগ্নি-সুরেও রক্তশিখা রাজে॥উতল হ'ল শান্ত আকাশ তোমার কলগীতে

বাদল ধারা ঝরে বুঝি তাই আজ নিশীথে।।

সুর যে তোমার নেশার মত, মনকে দোলায় অবিরত,

ফুলকে শেখায় ফুটতে গো, পাখিকে শিস দিতে।।

কেন তুমি গানের ছলে বঁধু, বেড়াও কেঁদে?

তীরের চেয়েও সুর যে তোমার প্রাণে অধিক বেঁধে।

তোমার সুরে কোন সে ব্যথা, দিলো এতো বিহ্বলতা

আমি জানি (ওগো) সে বারতা তাই কাদিঁ নিভৃতে।।আন্‌মনে জল নিতে ভাসিল গাগরী



সাঁতার জানি না, আনি কলস কেমন করি।



জানি না বলিব কি, শুধাবে যবে ননদী



কাহার কথা ভাবে পোড়া মন নিরবধি



গাগরী না ভাসিয়া ভাসিতাম আমি যদি-



কি বলিব কেন মোর ভিজিল গো ঘাগরী



একেলা কুলবধূ, পথ বিজন, নদীর বাঁকে



ডাকিল বৌ-কথা-কও কেন হলুদ চাঁপার শাখে



বিদেশে শ্যাম আমার, পড়ল মনে সেই ডাকে



ঠাঁই দে যমুনে বুকে, আমিও ডুবিয়া মরি।।তোরা যারে এখনি হালিমার কাছে লয়ে ক্ষীর সর ননী

আমি খোয়াবে দেখেছি কাঁদিছে মা বলে আমার নয়ন-মণি॥

    মোর শিশু আহমদে যেদিন কাঁদিয়া

    হালিমার হাতে দিয়াছি সঁপিয়া

সেই দিন হ’তে কেঁদে কেঁদে মোর কাটিছে দিন রজনী॥

পিতৃহীন সে সন্তান হায় বঞ্চিত মা’র স্নেহে

তারে ফেলে দূরে কোল খালি করে (আমি) থাকিতে পারি না গেহে।

    অভাগিনী তার মা আমিনায়

    মনে করে সে কি আজো কাঁদে হায়

বলিস তাহারি আসার আশায় দিবানিশি দিন গণি॥প্রিয় যাই যাই বলো না ,

না না	না ।



আর ক’রো না ছলনা ,

না	না না ।



আজো মুকুলিকা হিয়া মাঝে

না বলা কত কথা বাজে ,

অভিমানে লাজে বলা যে হ’ল না ।।



কেন শরমে বাধিল কে জানে ,

আঁখি তুলিতে নারিনু আঁখি পানে ।



প্রথম	প্রণয় – ভীরু কিশোরী

যত	অনুরাগ তত লাজে মরি ,

এত	আশা সাধ চরণে দ’ লো না ।।টারালা টারালা টারালা টা টারালা টারালোল্লা



নাচে  শুটকী শুকনো সাহেবকে ধ'রে মুটকি মিস আরসোল্লা।



                     হা-হা- হা-হা- হা ।।



     খুরওয়ালা জুতা পরে খটখট ঠেংরী নাড়ে



     চাবুক খেয়ে জোড়া ঘোড়ায় যেন পেছলি ঝাড়ে!



দেখে  পাদ্রি, পুরুত, মোল্লা বাবাজী কাছা খোল্লা।



                     আর বাবাজী কাছা খোল্লা।।



দেখে  আণ্ডাওয়ালা ভাবে বুঝি খেল ডাণ্ডাগুলি



হা    গণ্ডার মার্কা ষণ্ডা বিবি খেল ডাণ্ডাগুলি



হা    ভাব-আবেশের নয়ন তাহার হলো নয়ান ঝুলি;



     নেকু বাবুর ঢেকুর ওঠে পেটে মেকুর আচড়ায়!



     কাল্লু ভাবে মেম পালোয়ান সাহেবকে বুঝি পাছড়ায় । ( হায় হায় হায়)



     যতো কাবলিওয়ালা মাউড়া সব হো গিয়া ভাই বাউড়া



     মোষের গাড়োয়ান প্রেম-রসে হলো রসগোল্লা।।শোনো শোনো ইয়া এলাহী

আমার মুনাজাত।।

শোনো আমার মুনাজাত।।

তোমারি নাম জপে যেন

হৃদয় দিবস- রাত।।

আমার হৃদয় দিবস- রাত



যেন কানে শুনি সদা

তোমারি কালাম, হে খোদা,

চোখে যেন দেখি শুধু কোরআনের আয়াত

দেখি কোরানের আয়াত।।



মুখে যেন জপি আমি

কলমা তোমার দিবস- যামী,

(তোমার) মসজিদেরই ঝাড়ু- বর্দার

হোক আমার এ হাত।।



সুখে তুমি, দুখে তুমি,

চোখে তুমি, বুকে তুমি,

এই পিয়াসী প্রানের খোদা

তুমিই আব- হায়াত।।মহুল গাছে ফুল ফুটেছে নেশার ঝোঁকে ঝিমায় পবন



গুনগুনিয়ে ভ্রমর এলো, (ওলো) ভুল করে তোর ভোলালো মন।।



      আঁউরে গেছে মুখখানি ওর



      কর লো বাতাস খুলে আঁচর



চাঁদের লোভে এলো চকোর (ও তুই) মেঘে ঢাকিসনে লো নয়ন।।



      কেশের কাঁটা বিধে পাখায়



      রাখলো ওরে বেঁধে শাখায়



মৌটুসি মৌ মদের মিঠায় (ও তুই) কপটে কর নিকট আপন।।এস প্রিয় আরো কাছে



পাইতে হূদয়ে এ বিরহী মন যাচে।



দেখাও প্রিয়-ঘন স্বরূপ মোহন



যে রূপে প্রেমাবেশে পরাণ নাচে।।আও আও স্যজনী

ম্যঙ্গল গাও শঙ্খ বাজাও

স্যফ্যল মানো র‍্যজনী।।

অ্যম্যর লোক্ সে কুসুম গিরাও

তীন লোক্ মে হ্যর‍্যষ মানাও

হঁস্যতী আজ ধরণী।।সুদূর সিন্ধুর ছন্দ উতল

আমরা কলগীতি চঞ্চল॥

তুফান ঝঞ্ঝা কল্লোল ছলছল

ঊর্ধ্বে আমি ঝড় বহি শন্‌শন্‌

মম বক্ষে তব মঞ্জির তোলে গো রণন্

আনন্দ চিত্তে মেতে উঠি নৃত্যে

গুরু গুরু গুরু বাজে বাদল মাদল॥

তুমি গগন তলে উঠি মেঘের ছলে

জল-বিম্বমালা বালা পরাও গলে।

তুমি বাদল হাওয়ায় কর আদন যখন

মোরে কান্না পাওয়ায়।

ধুলি গৈরিক ঝড়ে সাগর নীলাম্বরী

জড়াইয়া অপরূপ করে ঝলমল॥তুমি আমার সকাল বেলার সুর

হৃদয় অলস উদাস করা অশ্রুভারাতুর।



ভোরের তারার মত তোমার সজল চাওয়ায়

ভালবাসার চেয়ে সে যে কান্না পাওয়ার

রাত্রি শেষের চাঁদ তুমি গো বিদায় বিধুর ।।



তুমি আমার ভোরের ঝরাফুল

শিশির নাওয়া শুভ্র শুচি পূজারিণীর তুল ।



অরুণ তুমি তরুণ তুমি , করুণ তারও চেয়ে

হাসির দেশে তুমি যেন বিষাদ লোকের মেয়ে

তুমি ইন্দ্র সভায় মৌন বীণা , নীরব নূপুর ।।আমার সাম্পান যাত্রী না লয়

ভাঙ্গা আমার তরী ।

আমি আপনারে লয়ে রে ভাই

এ-পার ও-পার করি ।।



আমায় দেউলিয়া করেছে রে ভাই নদীর জল

আমি ডুবে দেখতে এসেছি ভাই সেই জলেরি তল ।

আমি ভাসতে আসি আসিনি ক কামাতে ভাই কড়ি ।।



আমি জলেরি আয়নাতে ভাই দেখেছিলাম তায়

এখন আয়না আছে পড়ে রে ভাই আয়নার মানুষ নাই ।

তাই চোখের জলে নদীর জলে রে

আমি তারেই খুঁজে মরি ।।



আমি তারির আশায় সাম্পান লয়ে ঘাটেবসে থাকি

আমার তারির নাম ভাই জপমালা তারেই কেদে ডাকি ।

নয়ন নদীর জলে ভরি ।।



ঐ নদীর জলও শুকায়রে ভাই, সে জলখোদার প্রেমের শরাব পিয়ে

বেহুঁশ হয়ে রই পড়ে



ছেড়ে মসজিদ আমার মুর্শিদ

এল যে এই পথ ধরে।।



দুনিয়াদারীর শেষে আমার

নামাজ রোজার বদলাতে

চাই না বেহেশত খোদার কাছে

নিত্য মোনাজার করে।।



কায়েস যেমন লায়লী লাগি’

লভিল মজনু খেতাব

যেমন ফরহাদ শিরীর প্রেমে

হ’ল দিওয়ানা বেতাব



বে-খুদীতে মশগুল আমি

তেম্‌ খোদার তরে।।

পুড়ে মরার ভয় না রাখে

পতঙ্গ আগুনে ধায়



সিন্ধুতে মেটে না তৃষ্ণা

চাতক বারি বিন্দু চায়

চকোর চাহে চাঁদের সুধা

চাঁদ সে আসমানে কোথায়



সুরুয থাকে কোন্‌ সুদূরে

সূর্যমুখী তারেই চায়

তেমনি আমি চাহি খোদায়

চাহিনা হিসাব করে।।যখন আমার কুসুম ঝরার বেলা তখন তুমি এলে



ভাটির স্রোতে ভাসলো যখন ভেলা পারের পথিক এলে।।



আঁধার যখন ছাইল বনতল



পথ হারিয়ে এলে হে চঞ্চল



দীপ নিভাতে এলে হে বাদল ঝড়ের পাখা মেলে।।



শূন্য যখন নিবেদনের থালা তখন তুমি এলে



শুকিয়ে যখন ঝরল বরণ-মালা তখন তুমি এলে।



     নিরশ্রু এই নয়ন পাতে



     শেষ পূজা মোর আজকে রাতে



নিবু নিবু প্রাণ শিখাতে আরতি দীপ জ্বেলে।।পথিক বন্ধু এসো এসো পাপড়ি ছাওয়া পথ বেয়ে।



মন হয়েছে উতলা গো তোমার আসার পথ চেয়ে।।



   আকাশ জুড়ে আলোর খেলা



   বসুন্ধরায় ফুলের মেলা



রঙিন মেঘের ভাসলো ভেলা তোমারই আসার আভাস পেয়ে।।



সাধ জাগে ঐ পথে তোমার পেতে রাখি মন প্রাণ



চলতে গিয়ে দলবে তা’রে চরণ ছোঁয়া করিবে দান।



   তোমার ধ্যানে, হে রাজাধিরাজ



   সাজ ভুলেছি ভুলেছি কাজ



আসবে তুমি সেই খুশিতে আছে আমার মন ছেয়ে।।চৈতালি চাঁদনী রাতে —

নব মালতীর কলি মুকুল-নয়ন তুলি’

নিশি জাগে আমারি সাথে।।

পিয়াসি চকোরীর দিন-গোনা ফুরালো

শূন্য-গগনের বক্ষ জুড়ালো

দক্ষিণ-সমীরণ মাধবী-কঙ্কণ

	পরায়ে দিল বনভূমির হাতে।।

চাঁদিনী তিথি এলো, আমারি চাঁদ কেন এলো না;

বনের বুকের আঁধার গেল গো — মনের আঁধার গেল না।

এ মধু-নিশি মিলন-মালায়

কাঁটার মত আমি বিঁধিয়া আছি, হায়!

সবারই আঁখিতে আলোর দেয়ালি

	অশ্রু আমারি নয়ন-পাতে।।বিরহের অশ্রু সায়রে বেদনার শতদল



উদাসী অশান্ত বায়ে টলে টলমল টলমল।।



     তব রাঙা পদতলে, প্রিয়



     এই শতদলে রাখিয়ো,



বাজাইও মধুকর বীণা অনুরাগ-চঞ্চল।।



ঝড় এলো, এলো এলায়ে মেঘের কুন্তল



তুমি কোথায়, হায়, নিরাশায় ঝরে কমল-দল।



      কেমনে কাটে তব বেলা



     কোথা কোন লোকে একেলা;



দুই কূলে  দুই জন কাঁদি, মাঝে নদী ছলছল।।গগনে সঘন চমকিছে দামিনী



মেঘ-ঘন-রস রিমঝিম বরষে।



একেলা ভবনে বসি’ বাতায়নে



পথ চাহে বিরহিণী কামিনী।।



পূবালি পবন বহে দাদুরি ডাকে,



অভিসারে চলে খুঁজে’ কাহাকে।



বৈরাগিনী সাজে উন্মনা যামিনী।।তিলক দিলে কি শ্যাম ত্রিলোক ভুলাতে?



কে দিল বনমালী বনমালা গলাতে?



আঁখি যেন ঢলঢল আধফোটা শতদল



কে শিখাল ও চাহনি গোপিনী ছলিতে?আমি জানি তব মন বুঝি তব ভাষা



     তব কঠিন হিয়ার তলে জাগে কি গভীর ভালোবাসা।।



     ওগো উদাসীন! আমি জানি তব ব্যথা



     আহত পাখির বুকে বাণ বিধেঁ কোথা



     কোন অভিমান ভুলিয়াছ তুমি ভালোবাসিবার আশা।।



তুমি   কেন হানো অবহেলা অকারন আপনাকে,



প্রিয়   যে হৃদয়ে বিষ থাকে সে হৃদয়ে অমৃত থাকে।



     তব যে বুকে জাগে প্রলয় ঝড়ের জ্বালা



     আমি দেখেছি যে সেথা সজল মেঘের মালা



ওগো  ক্ষুধাতুর আমারে আহুতি দিলে



     মিটিবে কি তব পরানের পিপাসা।।হংস-মিথুন ওগো যাও ক’য়ে যাও।



বৈশাখী তৃষ্ণার জল কোথা পাও।।



কোন মানস-সরোবর জলে



পদ্মপাতার ছায়া-তলে,



পাখায় বাঁধিয়া পাখা দু’জনে প্রখর বিরহ দাহন জুড়াও।।



অলস দুপুর মোর কাটে না একা,



ঝ’রে যায় চন্দন-পত্রলেখা।



কখন আসিবে মেঘ নভে



মিটিবে আমার তৃষ্ণা কবে,



তৃষায় মূর্ছিতা চাতকী কোথায় তাহার ঘনশ্যাম, ব’লে দাও।।তোমারি আঁখির মত আকাশের দুটি তারা

চেয়ে থাকে মোর প্রাণে নিশীথে তন্দ্রাহারা ।

সে কি তুমি ? সে কি তুমি ?



ক্ষীণ আঁখি-দ্বীপ জ্বালি’ বাতায়নে জাগি একা

অসীম অন্ধকারে খুঁজি তব পথ-রেখা ,

সহসা দখিন বায়ে চাঁপাবনে জাগে সাড়া

সে কি তুমি ? সে কি তুমি ?



তব স্মৃতি যদি ভুলি ক্ষণ-তরে আন্-কাজে

কেন যেন কাঁদিয়া উঠে আমার বুকের মাঝে ।

সে কি তুমি ? সে কি তুমি ?



বৈশাখী ঝরে রাতে চমকিয়া উঠি জেগে

বুঝি অশান্ত মম আসিলে ঝড়ের বেগে,

ঝর চ’লে যায় কেঁদে ঢালিয়া শ্রাবণ ধারা ।

সে কি তুমি ? সে কি তুমি ?আমি চিরতরে দূরে চলে যাব ,

তবু আমারে দেব না ভুলিতে ।



আমি বাতাস হইয়া জরাইব কেশে ,

বেণী যাবে যবে খুলিতে ।।



তোমার সুরের নেশায় যখন

ঝিমাবে আকাশ কাদিবে পবন ,

রোদন হইয়া আসিব তখন তোমার বক্ষে ঝুরিতে ।।



আসিবে তোমার পরমোৎসবে কত প্রিয় জন কে জানে ,

মনে পড়ে যাবে কোন সে ভিখারি পায়নি ভিক্ষা এখানে ।



তোমার কুঞ্জ পথে যেতে হায় !

চমকি থামিয়া যাবে বেদনায় ,

দেখিবে কে যেন মোরে মিশে আছে তোমার পথের ধূলিতে ।।হরি হে তুমি তাই দূরে থাক স’রে

হরি প্রভু বলে মোরা দূরে রাখি

পাষাণ দেউলে রাখিয়াছি হায় তোমারে পাষাণ করে॥

তোমায় চেয়েছিল গোপিনীরা

সেদিনও চেয়েছি মীরা ডেকে প্রিয়তম বলে

তোমায় গোপাল বলিয়া ডাকিয়া পাইল যশোদা মা শচী কোলে

অন্তরতম হতে নিশিদিন থাক তুমি অন্তরে॥

দেবতা ভাবিয়া পূজা দিই মোরা তুমি তাহা নাহি খাও

তুমি লুকায়ে ভিখারি সাজিয়া মোদের পাতের অন্ন চাও।

    রাখাল ছেলের আধ খাওয়া ফল

    কেড়ে খাও তুমি হে চির সজল

মোরা ভয় করি তাই লুকাইয়া থাক তুমি অভিমান ভরে॥বকুল ছায়ে ছিনু ঘুমায়ে গোপন পায়ে আসিলে তুমি।

রাতের শেষে ভোরের মতন ভাঙিলে স্বপন নয়ন চুমি’॥

ফুলের বুকে মধুর সম আসিলে তুমি আামার প্রাণে

মরুর বুকে উঠিল ফুটে রঙিন কুসুম বেদন ভুলি’॥

জাগিয়া হেরি পরান ভরি উঠিতেছে ঢেউ এ কি এ ব্যথার

বেদনা যত মধুও তত হিয়াতে শরম নয়নে আশার।

অকালে ফাগুন আগুন শিখায় রাঙিল মনের কানন-ভূমি॥হারানো হিয়ার নিকুঞ্জপথে কুড়াই ঝরা ফুল একেলা আমি।

তুমি কেন হায় আসিলে হেথায় সুখের স্বরগ হইতে নামি।।

	চারিপাশে মোর উড়িছে কেবল

	শুকনো পাতা মলিন ফুল–দল,

বৃথাই কেন হায় তব আঁখিজল ছিটাও অবিরল দিবস–যামী।।

	এলে অবেলায় পথিক বেভুল

	বিঁধিছে কাঁটা নাহি যবে ফুল,

কি দিয়ে বরণ করি ও চরণ নিভিছে জীবন, জীবন–স্বামী।।পরজনমে দেখা হবে প্রিয়

ভুলিও মোরে হেথা ভুলিও ।।



এ জনমে যাহা বলা হ’ল না

আমি বলিব না , তুমিও ব’লো না ।

জানাইলে প্রেম করিও ছলনা

যদি আসি ফিরে বেদনা দিও ।।



হেথায় নিমেষে স্বপন ফুরায়

রাতের কুসুম প্রাতে ঝরে যায়

ভালো না বাসিতে হৃদয় শুকায়

বিষ-জ্বালা-ভরা হেথা অমিয় ।।



হেথা হিয়া উঠে বিরহে আকুলি

মিলনে হারাই দুদিনেতে ভুলি

হৃদয় যেথায় প্রেম না শুকায়

সেই না অমরায় মোরে স্মরিও ।।লায়লী! লায়লী! ভাঙিয়ো না ধ্যান মজনুর এ মিনতি।



লায়লী কোথায়? আমি শুধু দেখি লা এলা'র জ্যোতি।।



পাথর খুঁজিয়া ফিরিয়াছি প্রিয়া প্রেম-দরিয়ার কূলে,



খোদার প্রেমের পরশ-মানিক পেলাম কখন ভুলে।



     সে মানিক যদি দেখ একবার



     মজনুরে তুমি চাহিবে না আর



জুলেখা-ইয়ুসুফ লাজ মানে হেরি' তাহার খুব -সুরতি।।



মজনুরে ও যে লায়লী ভোলায় সে যে কত সুন্দর



বুঝিবে লায়লী যদি তুমি তারে নেহার এক নজর।



     সাধ মিটিবে না হেথা ভালোবেসে,



     চল চল প্রিয়া লা এলা'র দেশে



নিত্য মিলনে ভুলিব আমরা এই বিরহের ক্ষতি।।নিম ফুলের মউ পি’য়ে ঝিম হয়েছে ভোমরা।



মিঠে হাসির নূপুর বাজাও ঝুমুর নাচো তোমরা।।



কভু কেয়া কাঁটায়, কভু বাব্‌লা-আঠায়



বারে বারে ভোমরার পাখা জড়ায়ে গো – পাখা জড়ায়



দেখে হেসে লুটিয়ে পড়ে ফুলের দেশের বউরা।।আমার আপনার চেয়ে আপন যে জন

খুঁজি তারে আমি আপনায়

আমি শুনি যেন তার চরণের ধ্বনি

আমারে পিয়াসী বাসনায়।।



আমারে মনেরো তৃষিত আকাশে

কাঁদে সে চাতক আকুলো তিয়াসে

কভু সে চাতক শুধা চোর আসে

নিশিথে স্বপনে জোছনায়।।



আমারে মনের পিয়ালো তমালে

হেরে তারে স্নেহ মেঘ শ্যাম

অশনি আলোকে হেরি তারে ফির

বিজলী উজল অভিরাম।।



আমারে রচিত কাননে বসিয়া

পরানো পিয়ারে মালিকা রচিয়া

সে মালা সহসা দেখিনু জাগিয়া

আপনারে গলে দোলে হায়।।



আমার আপনার চেয়ে আপন যে জন

খুঁজি তারে আমি আপনায়।।ফিরে এসো ফিরে এসো প্রিয়তম



তেমনি চাহিয়া আছে নিশীথের তারাগুলি।



লতা-নিকুঞ্জে কাঁদে আজো বন-বুলবুলি।।



ঘুমায়ে পড়েছে সবে, মোর ঘুম নাহি আসে



তুমি যে ঘুমায়েছিলে সেদিন আমার পাশে



সাজানো সে গৃহ তব, ঢেকেছে পথের ধূলি।।



আমার চোখের জলে মুছে যায় পথ-রেখা



রোহিনী গিয়াছে চলি' চাঁদ কাঁদে একা-একা



কোন দূর তারালোকে কেমনে রয়েছ ভুলি'।।বিদেশিনী বিদেশিনী চিনি চিনি

ঐ চরণের নূপুর রিনিঝিনি॥

দীপ জেগে ওঠে পাথার জলে তোমার চরণ-ছন্দে,

নাচে গাঙচিল সিন্ধু-কপোত তোমারি সুরে আনন্দে।

মুকুতা কাঁদিছে হার্‌ হ’তে ওগো তোমার বেণীর বন্ধে।

মলয়ে শুনেছি তোমার বলয় চুড়ির রিনিঠিনি॥

সাগর-সলিল হয়েছে সুনীল তোমার তনুর বর্ণে,

তোমার আঁখির আলো ঝলমল দেবদারু তরু-পর্ণে।

অস্ত-তপন হয়েছে রঙিন তোমার হাসির স্বর্ণে

শঙ্খ-ধবল বেলাভূমে খেল সাগর-নটিনী॥দ্বৈত:  ঝুমুর নাচে ডুমুর গাছে ঘুঙুর বেঁধে গায় (লো)।



     নাচন দুজন মাদল, বাঁশি, নূপুর নিয়ে আয় (লো)।।



স্ত্রী:   আর জনমে চোরকাঁটা তুই ছিলি (রে)



     এই জনমে আঁচল ছিঁড়ে হৃদয়ে বিঁধিলি।



পুরুষ:চোরকাঁটা নয় ছিলাম পানের খিলি লো



     গয়না ছিলাম গায় (লো)।।



স্ত্রী:   ঝিলমিলয়ে ঝিলের জল নাচায় শালুক ফুল-



পুরুষ:শালুক যেন মুখাখানি তোর লো ঝিলের ঢেউ যেন এলোচুল।



স্ত্রী:   কুহু কুহু ডেকে কোকিল কাহার কথা কহে



পুরুষ:সেই কথা কয় কোয়েলা আর জনমে করেছি যা তোরই বিরহে।



দ্বৈত:  সে জনমের দু’টি হৃদয় এ জনমে হায়



     এক হতে যে চায় লো এক হতে যে চায়।।ধীরে যায় ফিরে ফিরে চায়।

চলে নব অভিসারে, ভীরু কিশোরী,

ওঠে পাতাটি নড়লে সে চম্‌কে।।

হরিণ নয়নে সভয় চাহনি,

আসিছে কে যেন দেখিবে এখনি

পথে সে দেয় ফেলে মুখর নূপুর খুলে,

আপন ছায়া হেরি ওঠে গা ছম্‌কে॥

‘চোখ গেল চোখ গেল’ ডাকে পাপিয়া

শুনিয়া শরমে ওঠে কাঁপিয়া;

হায়, যার লাগি এত, কোথায় সে

ঝিল্লি-রবে ভাবে কেউ হবে

বনে ফুল ঝরার আওয়াজে দাঁড়ায় সে থম্‌কে॥ইয়া আল্লাহ, তুমি রক্ষা কর দুনিয়া ও দ্বীন।



   শান-শওকতে হোক পূর্ণ আবার নিখিল মুসলেমিন।



            আমিন আল্লাহুম্মা আমিন।।



(খোদা)   মুষ্টিমেয় আরববাসী যে ঈমানের জোরে



তোমার   নামের ডঙ্কা বাজিয়েছিল দুনিয়াকে জয় ক’রে



(খোদা)   দাও সে ঈমান, সেই তরক্কী, দাও সে একিন।



      খোদা দাও সে একিন।



      আমিন আল্লাহুম্মা আমিন।।



হায়!   যে-জাতির খলিফা ওমর শাহানশাহ হয়ে



   ছেঁড়া কাপড় প’রে গেলেন উপবাসী র’য়ে



   আবার মোদের সেই ত্যাগ দাও, খোদা



   ভোগ-বিলাসে মোদের জীবন ক’রো না মলিন।



      আমিন আল্লাহুম্মা আমিন।।



(খোদা)   তুমি ছাড়া বিশ্বে কারো করতাম না ভয়



   তাই বিশ্বে হয়নি মোদের কভু পরাজয়



   দাও সেই দিক্ষা শক্তি সেই ভক্তি দ্বিধাহীন।



      আমিন আল্লাহুম্মা আমিন।।ধর্মের পথে শহীদ যাহারা আমরা সেই সে জাতি



সাম্য-মৈত্রী এনেছি আমরা বিশ্বে করেছি জ্ঞাতি।।



পাপ-বিদগ্ধ তৃষিত ধরার লাগিয়া আনিল যাঁরা



মরুর তপ্ত বক্ষ নিঙাড়ি শীতল শান্তি-ধারা



উচ্চ-নীচের ভেদ ভাঙি দিল সবারো বক্ষ পাতি’।।



কেবল মুসলমানের লাগিয়া আসেনি’ক ইসলাম



সত্যে যে চায় আল্লায় মানে মুসলিম তারি নাম



আমির ফকিরে ভেদ নাই – সবে ভাই, সব এক সাথি।।



নারীরে প্রথম দিয়াছি মুক্তি, নর্‌ সম অধিকার



মানুষের গড়া প্রাচীর ভাঙিয়া করিয়াছি একাকার।



আধার রাতির বোরখা উতারি এনেছি আশার-ভাতি।।কেন করুণ সুরে হৃদয় পুরে বাজিছে বাঁশরি

ঘনায় গহন নীরদ সঘন নয়ন মন ভরি॥

বিজলি চমকে পবন দমকে পরান কাঁপে রে

বুকের বঁধুরে বুকে বেঁধে ঝুরে বিধুরা কিশোরী॥নাম মোহাম্মদ বোল রে মন নাম আহমদ বোল।



যে নাম নিয়ে চাঁদ-সেতারা আস্‌মানে খায় দোল।।



পাতায় ফুলে যে নাম আঁকা



ত্রিভুবনে যে নাম মাখা,



যে নাম নিতে হাসিন ঊষার রাঙে রে কপোল।।



যে নাম গেয়ে ধায় রে নদী,



যে নাম সদা গায় জলধি,



যে নাম বহে নিরবধি পবন হিল্লোল।।



যে নাম রাজে মরু-সাহারায়,



যে নাম বাজে শ্রাবণ-ধারায়,



যে নাম চাহে কাবার মসজিদ – মা আমিনার কোল।।শাওন রাতে যদি স্মরণে আসে মোরে

বাহিরে ঝড় বহে নয়নে বারি ঝরে।।



ভুলিও স্মৃতি মম নিশিথ স্বপন সম।



আঁচলের গাথা মালা ফেলিও পথ পরে

বাহিরে ঝড় বহে নয়নে বারি ঝরে।।



ঝরিবে পূবালী বায় গহন দূর বনে

রহিবে চাহি তুমি একেলা বাতায়নে



বিরহী কুহু কেকা গাহিবে নীপ শাঁখে

যমুনা নদী পাড়ে শুনিবে কে যেন ডাকে।



বিজলী দ্বীপ শিখা খুঁজিবে তোমায় প্রিয়া

দু’হাতে ঢেকো আঁখি যদি গো জলে ভরে

বাহিরে ঝড় বহে নয়নে বারি ঝরে।।মধুর আরতি তব বিশ্বসভাতে



নিত্য হেরি নাথ সন্ধ্যায় প্রভাতে।।



চন্দ্র, সূর্য, দীপ গগন-থালা



শ্বেত মেঘ-চন্দন, তারার মালা



মলয় সমীর পূজা-ধূপের গন্ধ



ঝরা ফুল-অঞ্জলি ধরণীর হাতে।।



 



শঙ্খ বাজায় তব সাগর-কল্লোল



বজ্র রবে ঘন ঘন্টার রোল



বিগ্রহ নিখিল সৃষ্টি-আঙিনায়।



(তব) শান্ত সত্ব-পাখা প্রণব-ওঙ্কার



ঝমঝম বৃষ্টিতে ঝাঁঝর ঝঙ্কার।



দেবদাসী সম কোটি গ্রহ ঘুরে ঘুরে



তোমার বন্দনা-নৃত্যে মাতে।।অনেক কথা বলার মাঝে

লুকিয়ে আছে একটি কথা।

বলতে নারি সেই কথাটি

তাই এ মুখর ব্যাকুলতা।।

সেই কথাটি ঢাকার ছলে

অনেক কথা যাই গো ব’লে

ভাসি আমি নয়ন-জলে

বল্‌তে গিয়ে সেই বারতা।।

অবকাশ দেবে কবে

কবে সাহস পাব প্রাণে

লজ্জা ভুলে সেই কথাটি

বল্‌ব তোমায় কানে কানে।

মনের বনে অনুরাগে

কত কথার মুকুল জাগে

সেই মুকুলে বুকে জাগাও

ফুটে উঠার ব্যাকুলতা।।ওগো বৈশাখী ঝড় লয়ে যাও লয়ে যাও

অবেলায় ঝরা এ মুকুল

লয়ে যাও আমার জীবন

এই পায়ে দলা ফুল।।



ওগো নদীজল লহ আমারে, বিরহের সেই মহাপাথারে

চাঁদের পানে চাহি যে পারাবার

অনন্তকাল কাঁদে বেদনা ব্যাকুল।।



ওরে মেঘ মোরে সেই দেশে রেখে আয়

যে দেশে যায় না শ্যাম মথুরায়

ভরেনা বিষাদ বিষে এ জীবন

যে দেশে ক্ষণিকের ভুল।।শিউলি তলায় ভোর বেলায় কুসুম কুড়ায় পল্লী-বালা।



শেফালি পুলকে ঝ’রে পড়ে মুখে খোঁপাতে চিবুকে আবেশ-উতলা।।



ঘোম্‌টা খুলিয়া তার পিঠে লুটায়



শিথিল করবী লুটিছে পায়,



নৃত্যের ভঙ্গে ফুল তোলে রঙ্গে, আধো আঁধার বন তার রূপে উজালা।।



নিলাজ পাঁয়জোরে তার ওঠে ঝঙ্কার রিনিঝিনি, মন কয় চিনি চিনি



এ কি গো বন-দেবীর সতিনী



শিশির ধরে’ পায় আল্‌তার রঙ্‌ চায় পাখি তারি গান গায় বনে নিরালা।।বউ কথা কও, বউ কথা কও

কও কথা অভিমানী।

সেধে সেধে কেঁদে কেঁদে

যাবে কত যামিনী।।

সে কাঁদন শুনি হের নামিল নভে বাদল

এলো পাতার বাতায়নে যুঁই চামেলী কামিনী।



আমার প্রাণের ভাষা শিখে

ডাকে পাখি ‘পিউ কাঁহা,’

খোঁজে তোমায় মেঘে মেঘে

আঁখি মোর সৌদামিনী।।শঙ্কাশূন্য লক্ষ কন্ঠে বাজিছে শঙ্খ ঐ



পুণ্য-চিত্ত মৃত্যু তীর্থ-পথের যাত্রী কই।।



আগে জাগে বাধা ও ভয়



ও ভয়ে ভীত নয় হৃদয়



জানি মোরা হবই হব জয়ী।।



জাগায়ে প্রাণে প্রানে নব আশা, ভাষাহীন মুখে ভাষা



হে নবীন আন নব পথের দিশা নিশি শেষের ঊষা



কেহ না দেশে মানুষ তোমরা বৈ।।



স্বর্গ রচিয়া মৃত্যুহীন চল ওরে কাঁচা চল নবীন



দৃপ্ত চরণে নৃত্য দোল জাগায়ে মরুতে রে বেদুইন!



'নাই নিশি নাই' জাগে শুভ্র দীপ্ত দিন।



নাই ওরে ভয় নাই জাগে ঊর্দ্ধে দেবী জননী শক্তিময়ী।।ফুলের জলসায় নীরব কেন কবি

ভোরের হাওয়ায় কান্না পাওয়ায় তব ম্লান ছবি

নীরব কেন কবি।।

যে বীণা তোমার পায়ের কাছে

বুক ভরা সুর লয়ে জাগিয়া আছে

তোমার পরশে ছড়াক হরষে

আকাশে বাতাসে তার সুরের সুরভি

নীরব কেন কবি।।

তোমার যে প্রিয়া

গেল বিদায় নিয়া

অভিমানে রাতে

গোলাপ হয়ে ফুটুক তাহারই কামনা

উদাস প্রাতে

ফিরে যে আসবে না ভুলো তাহারে

চাহ তাহার পানে দাঁড়ায় যে দ্বারে

অস্ত চাঁদের বাসনা ভুলাতে

অরুণ অনুরাগে উদলি রবি

নীরব কেন কবি।।হার মানি ননদিনী

মুখর মুখের বাণী শুনি তোর লজ্জাও লাজ সখি ভোলে

			পুলকে প্রাণ মন দোলে দোলে।।

পলকের চাহনিতে কে জানে কেমনে

প্রাণে এলো এত মধু এত লাজ নয়নে

বাহিরে নীরব কথার কুহু অন্তরে মুহুমুহু বোলে বোলে

			মুহু মুহু কুহু কুহু বোলে।।

তোরি মত ছিনু সই বনের কুরঙ্গী

মানি নাই কোনদিন লাজের ভ্রুভঙ্গি।

মধুরা মুখরা ওলো! মিষ্টি মুখের তোর

সব মধু খেয়েছে কি ঠাকুর জামাই চোর?

তব অভিনব বাণী হিল্লোলে

গুন্ঠন আপনি খোলে পুলকে প্রাণ মন দোলে।।বসন্ত এলো এলো এলো রে



পঞ্চম স্বরে কোকিল কুহরে



মুহু মুহু কুহু কুহু তানে।



মাধবী নিকুঞ্জে পুঞ্জে পুঞ্জে



ভ্রমর গুঞ্জে গুনগুন গানে।।



পিয়া পিয়া ডেকে ওঠে পাপিয়া



মহুল, পলাশ বন-ব্যাপিয়া



সুরভিত সমীরণ চঞ্চল উন্মন



আনে নব-যৌবন প্রাণে।।



বেণুকার বনে বাঁশি বাজে



বনমালী এলো বন-মাঝে



নাচে তরু-লতিকা যেন গোপ-গোপিকা



রাঙা হয়ে রঙের বানে।।সই		ভালো ক’রে বিনোদ–বেণী বাঁধিয়া দে

মোর		বঁধু যেন বাঁধা থাকে বিননী–ফাঁদে।।

সই		বাঁধিতে সে বাঁধন–হারা বনের হরিণ

সই		জড়ায়ে দে জরীণ ফিতা মোহন ছাঁদে।।

সই		চপল পুরুষ সে তাই কুরুশ কাঁটায়

		রাখিব খোঁপারি সাথে বিঁধিয়া লো তায়।

তাহে		রেশমি জাল বিছায়ে দে ধরিতে চাঁদে।।

		প্রথম প্রণয়–রাগের মত আলতা রঙে

		রাঙায়ে দে চরণ মোর এমনি ঢঙে।

সই		পায়ে ধ’রে সে যেন লো আমারে সাধে।।রঙ্গিলা আপনি রাধা তারে হোরির রঙ দিও না

ফাগুনের রাণীরে শ্যাম আর ফাগে রাঙিয়ো না।।

	রাঙা আবির রাঙ্গা ঠোঁটে

	গালে ফাগের লালী ফোটে

রঙ সায়রে নেয়ে উঠে অঙ্গে ঝরে রঙের সোনা।।

	অনুরাগ –রাঙা মনে

	রঙের খেলা ক্ষণে ক্ষণে

অন্তরে যার রঙের লীলা তারে বাহিরে রঙ লাগিয়ো না।।ঘুমিয়ে গেছে শ্রান্ত হ’য়ে আমার গানের বুলবুলি —

করুণ চোখে চেয়ে আছে সাঁঝের ঝরা ফুলগুলি।।

ফুল ফুটিয়ে ভোর বেলাতে গান গেয়ে

নীরব হ’ল কোন নিষাদের বান খেয়ে;

বনের কোলে বিলাপ করে সন্ধ্যা–রাণী চুল খুলি’।।

কাল হ’তে আর ফুটবে না হায় লতার বুকে মঞ্জরী,

উঠছে পাতায় পাতায় কাহার করুণ নিশাস্‌ মর্মরি’।

গানের পাখি গেছে উড়ে, শূন্য নীড় —

কণ্ঠে আমার নাই যে আগের কথার ভীড়

আলেয়ার এ আলোতে আর আসবে না কেউ কূল ভুলি’।।আমার নয়নে নয়ন রাখি

পান করিতে চাও কোন অমিয়

আছে আঁখিতে উষ্ণ আঁখিজল

মধুর সুধা নাই পরান প্রিয়।।



ওগো ও শিল্প গলাইয়া মোরে

গড়িতে চাও কোন মানস প্রতীমারে

ওগো ও পূজারী কেন এ আরতী

জাগাতে পাষাণ প্রণয় দেবতারে।



এ দেহ বৃন্দারে থাকে যদি- মোরে

ওগো প্রেমাষ্পদ পিও গো পিও।



আমারে করো গুণী তোমার বীনা

কাঁদিব সুরে সুরে কণ্ঠলীনা

আমারই মুখের মুকুরে কবি

হেরিতে চাও কোন মানসীর ছবি।



চাহ যদি মোরে করো গো চন্দন

তপ্ত তনু তব শীতল করিও।।কত যুগ যেন দেখিনি তোমারে দেখি নাই কতদিন।

তুমি যে জীবন, তোমারে না হেরি’, হয়েছিনু প্রাণহীন।।

তুমি যেন বায়ু, বায়ু যবে নাহি বয়

আমি ঢুলে পড়ি আয়ু মোর নাহি রয়,

তুমি যেন জল, বাঁচিতে পারিনা জল বিনা আমি মীন।।

তুমি জানো নাগো তব আশ্রয় বিনা আমি কত অসহায়,

তুমি না ধরিলে আমার এ তনু বাতাসে মিশায়ে যায়।

তাই মোর দেহ পাগলের প্রায়

তোমার অঙ্গ জড়াইতে চায়,

তাই উপবাসী তনু মোর হের দিনে দিনে হয় ক্ষীণ।।মেঘলা নিশি ভোরে মন যে কেমন করে

তারি তরে গো মেঘ-বরণ যার কেশ।

বুঝি তাহারি লাগি’ হয়েছে বৈরাগী

গেরুয়া রাঙা গিরিমাটির দেশ।।

মৌরি ফুলের ক্ষেতে, মৌমাছি ওঠে মেতে

এলিয়েছিল কেশ কি গো তার এই পথে সে যেতে।

তার ডাগর চোখের ঝিলিক লেগে রাত হয়েছে শেষ (গো)।।

শিরিষ পাতায় ঝিরিঝিরি, বাজে নূপুর তারি

সোনাল ডালে দোলে তাহার কামরাঙা রঙ শাড়ি।

হয়েছি মন-ভিখারি কোন্‌ শিকারি আমি

উঠি পাহাড় চূড়ায়, ঝর্না জলে নামি

কালো পাথর দেখে জাগে কার চোখের আবেশ গো।।দুর্গম গিরি, কান্তার মরূ, দুস্তর পারাবার
লংঘিতে হবে রাত্রি নিশিথে যাত্রীরা হুশিয়ার ।

দুলিতেছে তরী, ফুলিতেছে জল, ভুলিতেছে মাঝি পথ ,
ছিড়িয়াছে পাল, কে ধরিবে হাল, আছে কার হিম্মত?
কে আছ জোয়ান হও আগুয়ান হাঁকিছে ভবিষ্যত ।
এ তুফান ভারী ,দিতে হবে পাড়ি , নিতে হবে তরী পার।।

অসহায় জাতি মরিছে ডুবিয়া, জানেনা সন্তরণ
কান্ডারী ! আজ দেখিব তোমার মাতৃমুক্তি পন ।
“হিন্দু না ওরা মুসলিম?” ওই জিজ্ঞাসে কোন জন ?
কান্ডারী ! বল ডুবিছে মানুষ, সন্তান মোর মা’র।

ফাঁসির মঞ্চে গেয়ে গেল যারা জীবনের জয়গান ,
আসিয়া অলক্ষ্যে দাঁড়ায়েছে তারা, দিবে কোন বলিদান
আজি পরীক্ষা , জাতির অথবা জাতের করিবে ত্রাণ ?
দুলিতেছে তরী , ফুলিতেছে জল ,কান্ডারী হুশিয়ার !

দুর্গম গিরি, কান্তার মরূ, দুস্তর পারাবার
লংঘিতে হবে রাত্রি নিশিথে যাত্রীরা হুশিয়ার ।ভাঙা মন (আর) জোড়া নাহি যায়



ওগো ঝরা ফুল আর ফেরে না শাখায়।।



     শীতের হাওয়ায় তুষার হয়ে



     গলি' খরতাপে বারি যায় ব'য়ে



গলে নাক' আর হৃদয়-তুষার এ উষ্ণ ছোঁওয়ায় ।।



     গাঁথি' ফুলমালা নাহি দিয়া গলে



     শুকালে নিঠুর তব মুঠি-তলে,



হাসিবে না সে ফুল শত আঁখি-জলে আর সে শোভায়।



     স্রোতের সলিলে



     যে বাঁধ বাঁধিলে



ভাঙিয়ে সে বাঁধ তোমারে ভাসায়।।শাওন আসিল ফিরে সে ফিরে এল না

বরষা ফুরায়ে গেল আশা তবু গেল না।

ধানী রং ঘাগরি, মেঘ–রং ওড়না

পরিতে আমারে মাগো, অনুরোধ ক’রো না

কাজরির কাজল মেঘ পথ পেল খুঁজিয়া

সে কি ফেরার পথ পেল না মা, পেল না।।

আমার বিদেশিরে খুঁজিতে অনুক্ষণ

বুনো হাঁসের পাখার মত উড়ু উড়ু করে মন।

অথৈ জলে মাগো, মাঠ–ঘাট থৈ থৈ

আমার হিয়ার আগুন নিভিল কই?

কদম–কেশর বলে, ‘কোথা তোর কিশোর’,

চম্পাডালে ঝুলে শূন্য দোলনা।।ও কালো ডাগর চোখে বল জল আনিল কে।

কে গো সেই নিঠুর হিয়া না জানি কিসের ঝোঁকে।।

দু আঁখি ছাপিয়ে গেল তিতিল

কপোলখানি উজল নীলাকাশে সহসা ঢাকিল কে।।

পড়েছে ঘোমটা খসে খোঁপাটি গেছে খুলে

ঢেকেছে মুখখানি তার পাগল এলো চুলে।

না জানি কাহার কথা ব্যথিত ভাবছে মনে

সে জনা দেখিল না এ ছবি এমন ক্ষণে

স্বরগে হয়তো মেলে, মেলে না মর্তলোকে।।ও কালো বউ! জল আনিতে যেয়ো না আর বাজিয়ে মল।



তোমায় দেখে শিউরে ওঠে কাজ্‌লা দীঘির কালো জল।



           ওগো কাজ্‌লা দীঘির কালো জল।।



     দেখে তোমার কালো আঁখি



     কালো কোকিল ওঠে ডাকি’



তোমার চোখের কাজল মাখি’ হয় সজল ঐ মেঘ-দল



           ওগো হয় সজল ঐ মেঘ-দল।।



     তোমার কালো রূপের মায়া



     দুপুর রোদে শীতল ছায়া



কচি অশথ্‌ পাতায় টলে ঐ কালো রূপ টলমল।।



     ভাদর মাসের ভরা ঝিলে



     তোমার রূপের আদর মিলে গো-



তোমার তনুর নিবিড় নীলে আকাশ করে টলমল।



           ঐ আকাশ করে টলমল।।আল্লাহ আমার প্রভু আমার নাহি নাহি ভয়।

আমার নবী মোহাম্মদ যাঁহার তারিফ জগৎময়।।



আমার কিসের শঙ্কা কোরআন আমার ডঙ্কা।

ইসলাম আমার ধর্ম মুসলিম আমার পরিচয়।।



কালেমা আমার তাবিজ তৌহিদ আমার মুর্শিদ

ঈমান আমার বর্ম হেলাল আমার খুর্শিদ।



‘আল্লাহু আকবর’ ধ্বনি আমার জেহাদ- বাণী।

আখের মোকাম ফেরদৌস খোদার আরশ যেথায় রয়।।যবে তুলসীতলায় প্রিয় সন্ধ্যাবেলায় তুমি করিবে প্রণাম,



তব দেবতার নাম নিতে ভুলিয়া বারেক প্রিয় নিও মোর নাম।।



একদা এমনি এক গোধূলি বেলা



যেতেছিলে মন্দির-পথে একেলা,



জানি না কাহার ভুল তোমার পূজার ফুল



আমি লইলাম –



সেই দেউলের পথ সেই ফুলেরই শপথ



প্রিয়, তুমি ভুলিলে হায় আমি ভুলিলাম।।



পথের দুঁধারে সেই কুসুম ফোটে – হায় এরা ভোলেনি,



বেঁধেছিলে তরু শাখে লতার যে ডোর হের আজো খোলেনি।



একদা যে নীল নভে উঠেছিল চাঁদ



ছিল অসীম আকাশ ভরা অনন্ত সাধ,



আজি অশ্রু-বাদল সেথা ঝরে অবিরাম।।সকরুণ নয়নে চাহ আজি মোর বিদায়-বেলা

ভুলিতে দাও বিদায়-দিনে হেনেছ যে অবহেলা॥

হাসিয়া কহ কথা আজ হাসিতে যেমন আগেতে

হেরিবে মোর জীবন-সাঁঝে গোধূলি রঙের খেলা॥

হে বন্ধু, বন্ধুর পথে কে কাহার হয়েছে সাথি

তেমনি থাকিয়া যায় সব যাবার যে যায় সে একেলা॥মমতাজ! মমতাজ! তোমার তাজমহল

(যেন) বৃন্দাবনের একমুঠো প্রেম,

ফিরদৌসের একমুঠো প্রেম,

আজো করে ঝলমল।



কত সম্রাট হল ধূলি স্মৃতির গোরস্থানে

পৃথিবী ভুলিতে নারে প্রেমিক শাহ্‌জাহানে

শ্বেত মর্মরে সেই বিরহীর ক্রন্দন মর্মর

গুঞ্জরে অবিরল।



কেমনে জানিল শাহ্‌জাহান, প্রেম পৃথিবীতে মরে যায়!

(তাই) পাষাণ প্রেমের স্মৃতি রেখে গেল পাষাণে লিখিয়া হায়?

(যেন) তাজের পাষাণ অঞ্জলি লয়ে নিঠুর বিধাতা পানে

অতৃপ্ত প্রেম বিরহী-আত্মা আজো অভিযোগ হানে

(বুঝি) সেই লাজে বালুকায় মুখ লুকাইতে চায়

শীর্ণা যমুনা জল।।আজো কাঁদে কাননে কোয়েলিয়া।

চম্পা কুঞ্জে আজো গুঞ্জে ভ্রমরা, কুহরিছে পাপিয়া।।

প্রেম-কুসুম শুকাইয়া গেল হায়,

প্রাণ-প্রদীপ মোর হের গো নিভে যায়,

বিরহী এসো ফিরিয়া।।

তোমারি পথ চাহি হে প্রিয় নিশিদিন

মালার ফুল মোর ধূলায় হ’ল মলিন

জনম গেল ঝুরিয়া।।যেদিন লব বিদায় ধরা ছাড়ি পিয়ে

ধুয়ো লাশ আমার লাল পানি দিয়ে।



শরাবী জামসেদি গজল জানাজায় গাহিও আমার

দিবে গোর খুঁড়িয়া মাটি, খয়রাবি ওই শরাবখানায়।

রোজ কেয়ামতে তাজা উঠব জিয়ে।



এমনি পিব শরাব, ভেসে যাব তাহারি স্রোতে

উঠিবে খুশবু শরাবের আমার ওই গোরের পার হতে।

টলি পড়বে পথিক সে নেশায় ঝিমিয়ে।।নন্দ দুলাল নাচে নাচে রে হাতে সরের নাড়ু নিয়ে নাচে

ব্রজের গোপাল নাচে নাচে রে হাতে সরের নাড়ু নিয়ে নাচে

ওসে হাতের নাড়ু মুখে ফেলে, আড় চোখে চায় হেলে দুলে

যথায় গোপীর ক্ষীর নবনী দইয়ের হাঁড়ি আছে॥

শূন্য দু হাত শূন্যে তুলে দেয় সে করতালি বলে তাই তাই তাই

নন্দ পিতায় কয় ইশারায় নাই ননী নাই

নন্দ ধরতে গেলে যায় পিছিয়ে

মুচকি হেসে যায় এগিয়ে যশোমতীর কাছে রে॥

কহে শিউরে উঠে শিমুল ফুল নাচ রে গোপাল নাচ নাচ রে

    নাচ রে গোপাল নাচ

সারা গায়ে ঘুঙুর বেঁধে নাচে ডুমুর গাছ রে

    নাচ রে গোপাল নাচ

শিমুল গায়ে নাচে সুখে কাঁটা দিয়ে ওঠে ফুল ফোটে মরা গাছে॥

    নাচ ভুলে সে থমকে দাঁড়ায়

    মার চোখে জল দেখতে সে পায় রে

ননী মাখা দু হাত দিয়ে চোখ মুছিয়ে লুকায় বুকের কাছে॥'খা খা খা

তোর বক্ষিলারে খা

তারি দিব্যি ফণাতে তোর যে ঠাকুরের পা'

বিষহরি শিবের আজ্ঞ্যে দোহাই মনসা,

আমায় যদি কামড়াস খাস জরৎ-কারুর হাড়

নাচ নাগিনী ফণা তুলে, নাচ রে হেলেদুলে

মারলে ছোবল বিষ-দাঁত তোর অমনি নেব তুলে

বাজ তুবরী বাজ ডমরু বাজ, নাচ রে নাগ-রাজা।।

সাপুড়িয়া রে-

বাজাও বাজাও সাপ -খেলানোর বাঁশি।

কালিদহে ঘোর উঠিল তরঙ্গ রে

কালনাগিনী নাচে বাহিরে আসি।।

ফণি-মনসার কাঁটা -কুঞ্জতলে

গোখরা কেউটে এলো দলে দলে রে

সুর শুনে ছুটে এলো পাতাল-তলের

বিষধর বিষধরী রাশি রাশি।।

শন-শন-শন-শন পুব হাওয়াতে

তোমার বাঁশি বাজে বাদলা- রাতে

মেঘের ডমরু বাজাও গুরু গুরু বাঁশির সাথে।

অঙ্গ জর জর বিষে

বাঁচাও বিষহরি এসে রে

এ কি বাঁশি বাজালো কালা, সর্বনাশী।।আমার ভুবন কান পেতে রয় প্রিয়তম তব লাগিয়া

দীপ নিভে যায়, সকলে ঘুমায় মোর আঁখি রহে জাগিয়া।।

	তারারে শুধাই, ‘কত দেরি আর

	কখন আসিবে বিরহী আমার?’

ওরা বলে, ‘হের পথ চেয়ে তার নয়ন উঠেছে রাঙিয়া’।।

আসিতেছে সে কি মোর অভিসারে কাঁদিয়া শুধাই চাঁদে

মোর মুখপানে চেয়ে চেয়ে চাঁদ নীরবে শুধু কাঁদে।

	ফাগুন বাতাস করে হায় হায়

	বলে, বিরহিণী তোর নিশি যে পোহায়

ফুল বলে, ‘আর জাগিতে নারি গো ঘুমে আঁখি আসে ভাঙিয়া’।।তেপান্তরের মাঠে বঁধু হে একা বসে থাকি

তুমি যে পথ দিয়ে গেছ চ’লে তারি ধূলা মাখি’হে , একা বসে থাকি ।।

যেমন পা ফেলেছে গিরি ,মাটির রাঙা পথের ধূলাতে ,

অমনি করে আমার বুকে চরণ যদি বুলাতে ,

আমি খানিক জ্বালা ভুলতাম ঐ মানিক বুকে রাখি’।।



আমার খাওয়া-পরার নাই রুচি আর ঘুম আসে না চোখে ,

আমি বাউরি হ’য়ে বেড়াই পথে হাসে পাড়ার লোকে ,

দেখে হাসে পাড়ার লোকে ।।



আমি তাল-পুকুরে যেতে নারি ,একই তোমার মায়া হে ,

ঐ কালো জলে দেখি তোমার কালো রূপের ছায়া হে ,

আমার কলঙ্কিনী নাম রটিয়ে তুমি দিলে ফাঁকি ।।আমারশ্যামা মায়ের কোলে চ’ড়ে জপি আমি শ্যামের নাম

মা হলেন মোর মন্ত্র-গুরু ঠাকুর হলেন রাধা-শ্যাম।।

ডুবে শ্যামা-যমুনাতে মা খেলবো খেলা শ্যামের সাথে

শ্যাম যবে মোরে হানবে হেলা মা ফুরাবেন মনস্কাম।।

আমার মনের দোতারাতে শ্যাম ও শ্যামা দুটি তার,

সেই দোতারায় ঝঙ্কার দেয় ওঙ্কার রব অনিবার।

মহামায়া মায়ার ডোরে আনবে বেঁধে শ্যাম-কিশোরে

আমিকৈলাসে তাই মাকে ডাকি দেখবো সেথা ব্রজধাম।।মহাকালের কোলে এসে গৌরী হ’ল মহাকালী,

	শ্মশান–চিতার ভস্ম মেখে ম্লান হ’ল মার রূপের ডালি।।

		তবু মায়ের রূপ কি হারায়

	সে যেছড়িয়ে আছে চন্দ্র তারায়,

	মায়ের রূপের আরতি হয় নিত্য সূর্য–প্রদীপ জ্বালি’ ।।

	উমা হ’ল ভৈরবী হায় বরণ ক’রে ভৈরবেরে,

হেরি’	শিবের শিরে জাহ্নবী রে শ্মশানে মশানে ফেরে।

		অন্ন দিয়ে ত্রি–জগতে

		অন্নদা মোর বেড়ায় পথে,

	ভিক্ষু শিবের অনুরাগে ভিক্ষা মাগে রাজদুলালী।।বিদায়–সন্ধ্যা আসিল ওই ঘনায় নয়নে অন্ধকার।

হে প্রিয়, আমার, যাত্রা–পথ অশ্রু–পিছল ক’রোনা আর।।

		এসেছিনু ভেসে স্রোতের, ফুল

		তুমি কেন প্রিয় করিলে ভুল

তুলিয়া খোঁপায় পরিয়া তা’য় ফেলে দিলে হায় স্রোতে আবার।।

		হেথা কেহ কারো বোঝে না মন

		যারে চাই হেলা হানে সে’ জন

যারে পাই সে না হয় আপন হেথা নাই হৃদি ভালোবাসার।

		তুমি বুঝিবেনা কি অভিমান

		মিলনের মালা করিল ম্লান

উড়ে যাই মোর, দূর বিমান সেথা গা’ব গান আশে তোমার।।কালো জল ঢালিতে সই চিকন কালারে পড়ে মনে।



কালো মেঘ দেখে শাওনে সই পড়্ল মনে কালো বরণে॥



কালো জলে দীঘির বুকে



কালায় দেখি নীল-শালুকে



(আমি) চম্‌কে উঠি, ডাকে যখন কালো কোকিল বনে॥



কল্‌মিলতার চিকন পাতায় দেখি আমার শ্যামে লো



পিয়া ভেবে দাঁড়াই গিয়ে পিয়াল গাছে বামে লো।



উড়ে গেলে দোয়েল পাখি



ভাবি কালার কালো আঁখি



আমি নীল শাড়ি পরিতে নারি কালারি কারণে লো কালারি কারণে॥ঐ, ঐ, ঐ আসে কর্ণ কৌরব সেনানী।



মহাবীর ভীষ্ম গেছে, দ্রোণ গেছে জানি।



কর্ণে বধিতে হবে, কুরুক্ষেত্র রণে।



তারপর বধিব মোরা নীচ দুযোর্ধনে।।তুমি বেশ বদলে গেছো

পুরনো সৈকতে আর পানশি ভেড়াও না।

জানি না কোন সাগরের ঝিনুক থেকে একটিবারও পলক ফেরাও না



যে ঘাটে নোঙর ফেলে নিজের হাতে

দুচোখে স্বপ্ন নিয়ে দিন কাটাতে।

সে ঘাটের রংমহলায় খিল দিয়ে আজ

পোষ মানানো পাখির ডাকেও একটু তাকাও না।।



বিকেলের সোনা যেমন ঝিলের জলে

প্রণয়ের রং ছড়িয়ে ছন্দ তোলে।

তেমনি চাওয়ার ছিলো তোমার কাছে

সাগর তলের তেমন কোনো পান্না হীরেও না।।যাও মেঘদূত, দিও প্রিয়ার হাতে

আমার বিরহলিপি লেখা কেয়া পাতে



আমার প্রিয়ার দিরঘ নিশাসে

থির হয়ে আছে মেঘ যে দেশেরই আকাশে

আমার প্রিয়ার ßান মুখ হেরি

ওঠে না চাঁদ আর যে দেশে রাতে



পাইবে যে দেশে কুন্তল-সুরভি বকুল ফুলে

আমার প্রিয়া কাঁদে এলায়ে কেশ সেই মেঘনা কুলে



স্বর্ণলতার সম যার ক্ষীণ করে

বারে বারে কঙ্কণ-চুড়ি খুলে পড়ে

মুকুল-বাসে যথা বরষার ফুলদল

বেদনায় মূর্চ্ছিয়া আছে আঙিনাতে।।জনম জনম গেল আশা–পথ চাহি’।

মরু–মুসাফির চলি, পার নাহি নাহি।।

বরষ পরে বরষ আসে যায় ফিরে,

পিপাসা মিটায়ে চলি নয়নের নীরে।

জ্বালিয়া আলেয়া–শিখা, নিরাশার মরীচিকা

ডাকে মরু–কাননিকা শত গীত গাহি’।।

এ মরু ছিল গো কবে সাগরের বারি

স্বপন হেরি গো তারি আজো মরুচারী।

সেই সে সাগর–তলে, যে তরী ডুবিল জলে

সে তরী–সাথীরে খুঁজি মরু–পথ বাহি’।।খেলিছ এ বিশ্বলয়ে

বিরাট শিশুর আনমনে।

প্রলয় সৃষ্টি তব পুতুল খেলা

নিরজনে প্রভু নিরজনে।।



শূণ্যে মহা আকাশে

তুমি মগ্ন লীলা বিলাসে

ভাঙ্গিছ গড়িছ নীতি ক্ষণে ক্ষণে

নিরজনে প্রভু নিরজনে।।



তারকা রবি শশী

খেলনা তব হে উদাসী

পড়িয়া আছে রাঙা

পায়ের কাছে রাশি রাশি।



নিত্য তুমি হে উদার

সুখে-দুখে অবিকার।

হাসিছ খেলিছ তুমি আপন সনে

নিরজনে প্রভু নিরজনে।।খাতুনে জান্নাত ফাতেমা জননী — বিশ্ব-দুলালী নবী নন্দিনী,

মদিনাবাসিনী পাপতাপ নাশিনী উম্মত-তারিণী আনন্দিনী।।

	সাহারার বুকে মাগো তুমি মেঘ-মায়া,

	তপ্ত মরুর প্রাণে স্নেহ-তরুছায়া;

মুক্তি লভিল মাগো তব শুভ পরশে বিশ্বের যত নারী বন্দিনী।।

হাসান হোসেনে তব উম্মত তরে, মাগো

কারবালা প্রান্তরে দিলে বলিদান,

বদলাতে তার রোজ হাশরের দিনে

চাহিবে মা মোর মত পাপীদের ত্রাণ।

	এলে পাষাণের বুকে চিরে নির্ঝর সম,

	করুণার ক্ষীরধারা আবে-জমজম;

ফিরদৌস হ’তে রহমত বারি ঢালো সাধ্বী মুসলিম গরবিনী।।এ কি অপরূপ রূপে মা তোমায় হেরিনু পল্লী-জননী।

ফুলে ও ফসলে কাদা মাটি জলে ঝলমল করে লাবনি॥

রৌদ্রতপ্ত বৈশাখে তুমি চাতকের সাথে চাহ জল,

আম কাঁঠালের মধুর গন্ধে জ্যৈষ্ঠে মাতাও তরুতল।

ঝঞ্ঝার সাথে প্রান্তরে মাঠে কভু খেল ল’য়ে অশনি॥

কেতকী-কদম-যূথিকা কুসুমে বর্ষায় গাঁথ মালিকা,

পথে অবিরল ছিটাইয়া জল খেল চঞ্চলা বালিকা।

তড়াগে পুকুরে থই থই করে শ্যামল শোভার নবনী॥

শাপলা শালুক সাজাইয়া সাজি শরতে শিশির নাহিয়া,

শিউলি-ছোপানো শাড়ি পরে ফের আগামনী-গীত গাহিয়া।

অঘ্রাণে মা গো আমন ধানের সুঘ্রাণে ভরে অবনি॥

শীতের শূন্য মাঠে তুমি ফের উদাসী বাউল সাথে মা,

ভাটিয়ালি গাও মাঝিদের সাথে গো, কীর্তন শোনো রাতে মা।

ফাল্গুনে রাঙা ফুলের আবিরে রাঙাও নিখিল ধরণী॥জগতের নাথ তুমি, তুমি প্রভু প্রেমময়।



আমি জগতের বাহিরে নহি দেহ চরণে আশ্রয়।।



যাহাদের তরে আমি খাটিনু দিবস-রাতি,



(আমার)যাবার বেলায় কেহ তাদের হ’ল না সাথের সাথি।



সম্পদ মোর পাঁচ ভূতে খায়, কর্ম কেবল সঙ্গে রয়।।



ভুলিয়া সংসার মোহে লই নাই তোমারি নাম –



তরাতে এমন পাপী পাবে না হে ঘনশ্যাম।



শুনেছি তোমারে যদি কাঁদিয়া কেহ ডাকে –



তুমি অমনি তারে কর ক্ষমা চরণে রাখ তাকে।



আমি সেই আশাতে এসেছি নাথ যদি তব কৃপা হয়।।কেউ		ভোলে না কেউ ভোলে অতীত দিনের স্মৃতি

কেউ		দুঃখ ল’য়ে কাঁদে কেউ ভুলিতে গায় গীতি।।

কেউ		শীতল জলদে হেরে অশনির জ্বালা

কেউ		মুঞ্জরিয়া তোলে তার শুষ্ক কুঞ্জ–বীথি।।

হেরে		কমল–মৃণালে কেউ কাঁটা কেহ কমল।

কেউ		ফুল দলি’ চলে কেউ মালা গাঁথে নিতি।।

কেউ		জ্বালে না আর আলো তার চির–দুখের রাতে,

কেউ		দ্বার খুলি’ জাগে চায় নব চাঁদের তিথি।।আঁধার মনের মিনারে মোর হে মুয়াজ্জিন, দাও আজান

গাফেলতির ঘুম ভেঙে দাও হউক নিশি অবসান॥

    আল্লাহ নামের যে তক্‌বীরে

    ঝর্না বহে পাষাণ চিরে

শুনি’ সে তক্‌বিরের আওয়াজ জাগুক আমার পাষাণ প্রাণ॥

জামাত ভারি জমবে এবার এই দুনিয়ার ঈদগাহে,

মেহেদী হবেন ইমাম সেথায় রাহ্ দেখাবেন গুমরাহে।

    আমি যেন সেই জামাতে

    সামিল হতে পারি প্রাতে

ডাকে আমায় শহীদ হতে সেথায় যতো নওজোয়ান॥ওগো পূজার থালায় আছে আমার ব্যথার শতদল।



হে দেবতা রাখ সেথা তোমার পদতল।।



নিবেদনের কুসুম সহ



লহ হে নাথ, আমায় লহ



যে আগুনে আমায় দহ



সেই আগুনে আরতি-দীপ জ্বেলেছি উজল।।



যে নয়নের জ্যোতি নিলে কাঁদিয়ে পলে পলে,



মঙ্গল-ঘট ভরেছি নাথ, সেই নয়নের জলে।



যে চরণে করো আঘাত



প্রণাম লহ সেই পায়ে নাথ



রিক্ত তুমি করলে যে হাত,



হে দেবতা! লও সে হাতে অর্ঘ্য-সুমঙ্গল।।এ কোন মায়ায়ফেলিলে আমায়



     চির জনমের স্বামী-



তোমার কারণে এ তিন ভুবনে



     শান্তি না পাই আমি।।



     অন্তরে যদি লুকাইতে চাই



এ আগুন আম কেমনে লুকাই, ওগো অন্তর্যামী।।



মুখ থাকিতেও বলিতে পার না বোবা স্বপনের কথা;



বলিতেও নারি লুকাতেও নারি; তেমনি আমার ব্যথা।



     যে দেকেছে প্রিয় বারেক তোমায়



     বর্ণিতে রূপ- ভাষা নাহি পায়



পাগলিনী-প্রায় কাদিঁয়া বেড়ায় অসহায়, দিবাযামী।।মহুয়া বনে বন-পাপিয়া

একলা ঝুরে নিশি জাগিয়া।।

ফিরিয়া কবে প্রিয় আসিবে

ধরিয়া বুকে কহিবে প্রিয়া।।

শুনি নীরবে, গগনে বসি’

কহ যে কথা বিরহী শশী,

তব রোদনে বঁধূ, এ মনে

যমুনা বহে কূল-প্লাবিয়া।।দূর দ্বীপবাসীনি, চিনি তোমারে চিনি

দারুচিনিরো দেশে, তুমি বিদেশীনিগো

সুমন্দভাসীনি।।

প্রশান্ত সাগরে তুফানেও ঝড়ে

শুনেছি তোমারি অশান্ত রাগীনি।।

বাজাও কি বুণো সুর পাহাড়ী বা‍শীতে

বনান্ত ছেয়ে যায় বাসন্তী হাসিতে।।

তব কবরী মূলে, নব এলাচীরো ফুল

দুলে কুসুম বিলাসিনী।।তুই জগত-জননী শ্যামা আমি কি মা জগত ছাড়া,



কোন দোষে মা তুই থাকিতে আমি চির মাতৃহারা।।



পুত্র অপরাধী ব'লে মা কি তারে নেয় না কোলে,



মা শাসন করে মারে-ধরে তবু কাছ ছাড়া করে না তারা।



কোন দোষে মা তুই থঅকিতে আমি চির মাতৃহারা।।



ছেলের চোখে ঠুলি দিয়ে কি মা নিজেরে লুকিয়ে রাখে



ছেলের দুঃখে মা উদাসীন দেখিনি তো এমন মাকে।



মাতৃস্নেহ পেলে শ্যামা এমন মন্দমতি হতেম না মা



তুই যাহারে হানিস হেলা তার কে মোছাবে নয়ন-ধারা



কোন দোষে মা তুই থাকিতে আমি চির মাতৃহারা।।মোমের পুতুল মমীর দেশের মেয়ে নেচে যায়

বিহবল চঞ্চল পায়।।

খর্জুর-বীথির ধারে

সাহারা মরুর পারে



বাজায় ঘুমুর ঝুমুর ঝুমুর মধুর ঝঙ্কারে।

উড়িয়ে ওড়না ‘লু’ হাওয়ায়

পরী-নটিনী নেচে যায়

দুলে দুলে দূরে সুদূর।।



সুর্মা-পরা আঁখি হানে আস্‌মানে,

জ্যোৎস্না আসে নীল আকাশে তার টানে।

ঢেউ তুলে নীল দরিয়ায়

দিল-দরদী নেচে যায়

দুলে দুলে দূরে সুদূর।।শুক বলে, ‘মোর গোঁফের রূপে ভোলে গোপনারী’

সারী বলে, ‘গোঁফের বড়াই আছে বলে দাড়ি

        (ও) আমার গোঁফ পিয়ারি॥’

শুক বলে, ‘মোর বাঁকা গোঁফে দেখে ভুবন ভোলে’

সারী বলে, ‘ঝুলন রাসের দোলনা যে দোলে

        (ও) আমার দাড়ির আশে।’

শুক বলে, ‘গোঁফ ওষ্ঠে থাকেন গোষ্ঠে যেন কালা’

সারী বলে, ‘আমার দাড়ি কুলের কুলবালা

        (ও) চলেন হেলে দুলে।’

শুক বলে, ‘বীর শিকারিরা এই গোঁফে দেয় চাড়া’

সারী বলে, ‘মুনি ঋষির দেখবে দাড়ি ন্যাড়া

        (ও) কিবা বাহার তোলে।’

শুক বলে, ‘মোর ত্রিভঙ্গিম ঠোঁট বিহারী গোঁফ’

সারী বলে, ‘তমাল কানন আমার দাঁড়ির ঝোপ

        (আ, ও) দখিন হাওয়ায় দোলে।’

শুক বলে, ‘গোঁফ খুরির দধি চুরি করে খায়’

সারী বলে, ‘দাড়ি মেদীর রং লেগেছে গায়

        (ও, আচ্ছাচ্ছা) যেন হোরির আবির।’

সারী বলে, ‘দাড়ি বড় গোঁফের গরব মিছে’

শুক বলে, ‘দাড়ি যতই বাড়ুক তবু গোঁফের নীচে

        (ও) সারী টিকবে বল’॥(পিয়া মোর) উচাটন মন ঘরে রয় না।

(পিয়া মোর) ডাকে পথে বাঁকা তব নয়না।।

ত্যজিয়া লোক-লাজ

সুখ-সাধ গৃহ-কাজ,

(প্রিয়া মোর) নিজ গৃহে বনবাস সয়না।।

লইয়া স্মৃতির লেখা

কত আর কাঁদি একা,

(পিয়া মোর) ফুল গেলে কাঁটা কেন যায় না।।নিখিল ঘুমে অচেতন সহসা শুনিনু আজান



শুনি’ সে তকবিরের ধ্বনি আকুল হল মন-প্রাণ



বাহিরে হেরিনু আসি বেহেশতী রৌশনীতে রে



ছেয়েছে জমিন ও আসমান



আনন্দে গাহিয়া ফেরে ফেরেশ্‌তা হুর গেলেমান –



এলো কে, কে এলো ভুলোকে! দুনিয়া দুলিয়া উঠিল পুলকে।।



তাপীর বন্ধু, পাপীর ত্রাতা, ভয়-ভীত পীড়িতের শরণ-দাতা



মুকের ভাষা নিরাশার আশা, ব্যথার শান্তি, সান্ত্বনা শোকে



এলো কে ভোরের আলোকে।।



দরুদ পড় সবে : সাল্লে আলা, মোহাম্মদ মোস্তফা সাল্লে আলা।



কেহ বলে, এলো মোর কম্‌লিওয়ালা - খোদার হাবীব কেহ কয় নিরালা



মোহাম্মদ মোস্তফা সাল্লে আলা।



কেহ বলে, আহমদ নাম মধু ঢালা - মোহাম্মদ মোস্তফা সাল্লে আলা।



মজনুঁরও চেয়ে হল দীওয়ানা সবে, নাচে গায় নামের নেশায় ঝোঁকে।।শ্মশানে জাগিছে শ্যামা

অন্তিমে সন্তানে নিতে কোলে

জননী শান্তিময়ী বসিয়া আছেন ওই

চিতার আগুণ ঢেকে স্নেহ আঁচলে।



সন্তানে দিতে কোল ছাড়ি সুখ কৈলাস

বরাভয় রূপে মা শ্মশানে করেন বাস

কি ভয় শ্মশানে, শান্তিতে যেখানে

ঘুমাবি জননীর চরণতলে?



জ্বলিয়া মরিলি কে সংসার-জ্বালায়

তাহারে ডাকিছে মা, চলে আয়, চলে আয়

জীবনে শ্রান্ত ওরে, ঘুম পাড়াইতে তোরে

কোলে তুলে নেয় মা মরণের ছলে।।ওগো    প্রিয়তম তুমি চ’লে গেছ আজ আমার পাওয়ার বহু দূরে।

তবু    মনের মাঝে বেণু বাজে সেই পুরানো সুরে সুরে॥

    বাজে মনের মাঝে বেণু বাজে

    প্রিয় বাজাতে যে বেণু বনের মাঝে আজো তার রেশ মনে বাজে॥

    তব কদম-মালার কেশরগুলি

    আজি ছেয়ে আছে ওগো পথের ধূলি,

    ওগো আজিকে করুণ রোদন তুলি’ বয় যমুনা ভাটি সুরে॥

    (আর উজান বয় না,)

    ওগো আজিকে আঁধার তমাল বনে, বসে আছি উদাস মনে

    ওগো তোমার দেশে চাঁদ উঠেছে আমার দেশে বাদল ঝুরে॥

    সেথা চাঁদ উঠেছে -  

    ওগো শুল্কা তিথির চতুর্দশীর চাঁদ উঠেছে

    সেথা শুল্কা তিথির চতুর্দশীর চাঁদ উঠেছে

    সখি তাদের দেশে আকাশে আজ আমার দেশের চাঁদ উঠেছে।

    ওগো মোর গগনে কৃষ্ণা তিথি আমার দেশে বাদল ঝুরে॥বেল ফুল এনে দাও চাই না বকুল

চাই না হেনা, আনো আমের মুকুল।।

গোলাপ বড় গরবী

এনে দাও কবরী

চাইতে যুথী আনো টগর-কি ভুল।।

কি হবে কেয়া, দেয়া নাই গগনে;

আনো সন্ধ্যামালতী গোধুলী-লগনে।

গিরি-মল্লিকা কই’

চামেলী পেয়েছে সই

চাঁপা এনে দাও, নয় বাঁধব না চুল।।(মা)    আয় মুক্তকেশী আয়

(মা)    বিনোদ-বেণী বোঁধ দোব এলোচুলে।

    প্রভাত রবির রাঙা জবা (মা) দুলিয়ে দোব বেণী মূলে॥

        মেখে শ্মশান ভস্ম কালি,

        ঢাকিস্ কেন রূপের ডালি

    তোর অঙ্গ ধুতে গঙ্গাবারি আনব শিবের জটা খুলে॥

    দেব না আর শ্মশান যেতে, সহস্রারে রাখব ধ’রে।

    খেলে সেথায় বেড়াবি মা রামধনু রং শাড়ি প’রে।

        ক্ষয় হলো চাঁদ কেঁদে কেঁদে

    (তারে)    দেব মা তোর খোঁপায় বেঁধে

    মোর জীবন মরণ বিল্ব জবা দিব মা তোর পায়ে তুলে॥এসো নূপুর বাজাইয়া যমুনা নাচাইয়া

কৃষ্ণ কানাইয়া হরি।

মাখি’গোখুর ধূলিরেণু গোঠে চরাইয়া ধেনু

বাজায়ে বাঁশের বাঁশরি।।

গোপী চন্দন চর্চিত অঙ্গে

প্রাণ মাতাইয়া প্রেম তরঙ্গে

বামে হেলায়ে ময়ুর পাখা দুলায়ে তমাল শাখা

দীপবনে, দাঁড়ায়ে ত্রিভঙ্গে।

এসো লয়ে সেই শ্যাম-শোভা ব্রজ বধু মনোলোভা

সেই পীত বসন পরি’।।

এসো গগনে ফেলি নীল ছায়া

আনো পিপাসিত চোখে মেঘ মায়া।

এসো মাধব মাধবী তলে

এসো বনমালী বন-মালা গলে

এসো ভক্তিতে প্রেমে আঁখি জলে

এসো তিলক লাঞ্ছিত সুর নর বাঞ্ছিত

বামে লয়ে রাই কিশোরী।।আমার কোন কুলে আজ ভিড়লো তরী



এ কোন সোনার গাঁয়?



আমার ভাটির তরী আবার কেন



উজান যেতে চায়?



দুখেরে কান্ডারী করি



আমি ভাসিয়েছিলাম ভাঙ্গা তরী



তুমি ডাক দিলে কি স্বপন পরী



নয়ন ইশারায় গো?



নিভিয়ে দিয়ে ঘরের বাতি



ডেকেছিলে ঝড়ের রাতি



কে এলে মোর সুরের সাথি



গানের কিনারায়?



সোনার দেশের সোনার মেয়ে



ওগো হবে কি মোর তরীর নেয়ে



এবার ভাঙ্গা তরী চল বেয়ে



রাঙা অলকায়।।চল্‌ চল্ চল্
ঊর্দ্ধ গগনে বাজে মাদল,
নিম্নে উতলা ধরণী তল
অরুণ প্রাতের তরুণ দল
চল্‌ রে চল্‌ রে চল্‌
চল্‌ চল্ চল্ ।।

ঊষার দুয়ারে হানি আঘাত
আমরা আনিব রাঙা প্রভাত,
আমরা টুটিব তিমির রাত
বাঁধার বিন্ধ্যা চল।।

নব নবীনের গাহিয়া গান
সজীব করিব মহাশশ্মান,
আমরা দানিব নতুন প্রাণ
বাহুতে নবীন বল।।

চলরে নওজোয়ান,
শোনরে পাতিয়া কান
মৃত্যু তোরণ দুয়ারে দুয়ারে
জীবনের আহ্বান
ভাঙ্গরে ভাঙ্গ আগল
চল্‌ রে চল্‌ রে চল্‌
চল্‌ চল্ চল্।।আঁখি ঘুম-ঘুম-ঘুম নিশীথ নিঝুম ঘুমে ঝিমায়।



বাহুর ফাঁদে স্বপন-চাঁদে বাঁধিতে কারে চায়।।



আমি কারো লাগি একা নিশি জাগি বিরহ-ব্যথায়



কোথায় কাহার বুকে বঁধু ঘুমায়



কাঁদি চাতকিনী মরে তৃষায়



কুসুম-গন্ধ আজি যেন বিষ-মাখা হায়।।



কেন এ ব্যথা এ আকুলতা



পরের লাগি এ পরান পুড়ে?



মরুভূমিতে বারি কি ঝুরে



আমি যেন ম’রে তোরি রূপ ধ’রে আসি সে যাহারে চায়।।আর লুকাবি কোথা মা কালী



বিশ্ব-ভুবন আঁধার ক’রে তোর রূপে মা সব ডুবালি।।



সুখের গৃহ শ্মশান ক’রে বেড়াস্ মা তায় আগুন জ্বালি’



দুঃখ দেবার রূপে মা তোর ভুবন-ভরা রূপ দেখালি।।



পূজা ক’রে, পাইনি তোরে মা গো এবার চোখের জলে এলি



বুকের ব্যথায় আসন পাতা ব’স্ মা সেথা দুখ্‌-দুলালী।।তুমি আমার সকালবেলার সুর



বিদায় আলোয় উদাস করা অশ্রুভারাতুর।



ভোরের তারার মতো তোমার সজল চাওয়ায়



ভালোবাসা চেয়ে সে যে কান্না পাওয়ায়



রাত্রিশেষের চাঁদ তুমি গো, বিদায়বিধুর।



তুমি আমার ভোরের ঝরা ফুল



শিশির নাওয়া শুভ্রশুচি পূজারিণীতুল।



অরুণ তুমি তরুণ তুমি করুণ তারও চেয়ে



হাসির দেশে তুমি যেন বিষাদ লোকের মেয়ে



তুমি ইন্দ্রসভার মৌনবীণা নীরবনিঠুর।।দ্বৈত    :    ওগো নন্দ দুলাল নাচে ছন্দতালে

স্ত্রী    :    মধু মঞ্জির বোলে মণি কুন্তল দোলে

পুরুষ    :    চন্দন লেখা শোভে চারুভালে॥

স্ত্রী    :    রস যমুনায় জাগে ঢেউ উতরোল

পুরুষ    :    ব্রজগোপিকার প্রাণে লাগে তারি হিল্লোল

দ্বৈত    :    রাস পূর্ণিমা রাতে শিখী নাচে সাথে সাথে

        ফুল দোলে কুঞ্জেরই বকুল ডালে॥

স্ত্রী    :    নাচে নন্দ দুলাল বাজে মোহন বেণূ

পুরুষ    :    অঙ্গের লাবনিতে আলো করে অবনিতে

দ্বৈত    :    হাসিতে ঝরায় ফুল পরাগ রেণু।

স্ত্রী    :    রাঙা পায়ে রুমুঝুমু বাজে মধুর

পুরুষ    :    জীবন মরণ তার যুগল নূপুর

দ্বৈত    :    মুগ্ধ তারকা শশী রাতের দেউলে বসি

        আরতি প্রদীপ শিখা নিত্য জ্বালে॥তোরা সব জয়ধ্বনি কর!

	তোরা সব জয়ধ্বনি কর!

ঐনূতনের কেতন ওড়ে কালবোশেখির ঝড়

	তোরা সব জয়ধ্বনি কর!!

	আস্‌ল এবার অনাগত প্রলয়–নেশায় নৃত্য–পাগল,

	সিন্ধু–পারের সিংহ–দ্বারে ধমক হেনে ভাঙল আগল!

	মৃত্যু–গহন অন্ধকুপে, মহাকালের চন্ড–রূপে ধূম্র–ধূপে

	বজ্র–শিখার মশাল জ্বেলে আসছে ভয়ংকর!

				ওরে ওই হাসছে ভয়ংকর!

				তোরা সব জয়ধ্বনি কর!!

	দ্বাদশ রবির বহ্নি–জ্বালা ভয়াল তাহার নয়ন–কটায়,

	দিগন্তরের কাঁদন লুটায় পিঙ্গল তার ত্রস্ত জটায়!

		বিন্দু তাহার নয়ন –জলে

		সপ্ত মহাসিন্ধু দোলে

			কপোল–তলে!

	বিশ্ব –মায়ের আসন তারই বিপুল বাহুর ‘পর –

			হাঁকে ঐ “জয় প্রলয়ংকর!”

			তোরা সব জয়ধ্বনি কর!!

মাভৈঃ, ওরে মাভৈঃ, মাভৈঃ, মাভৈঃ জগৎ জুড়ে প্রলয় এবার ঘনিয়ে আসে

জরায়–মরা মুমূর্ষুদের প্রাণ–লুকানো ঐ বিনাশে।

		এবার মহা–নিশার শেষে

		আসবে ঊষা অরুণ হেসে

			করুণ্ বেশে!

দিগম্বরের জটায় লুটায় শিশু–চাঁদের কর!

			আলো তার ভরবে এবার ঘর!

			তোরা সব জয়ধ্বনি কর!!বিদায়-সন্ধা আসিল ঐ ঘনায় নয়নে অন্ধকার।

হে প্রিয়, আমার, যাত্রা-পথ অশ্রু-পিছল ক’রো না আর॥

    এসেছিনু ভেসে স্রোতের, ফুল

    তুমি কেন প্রিয় করিলে ভুল

তুলিয়া খোঁপায় পরিয়া তা’য় ফেলে দিলে হায় স্রোতে আবার॥

    হেথা কেহ কারো বোঝে না মন

    যারে চাই হেলা হানে সে’ জন

যারে পাই সে না হয় আপন হেথা নাহি হৃদি ভালোবাসার।

    তুমি বুঝিবে না কি অভিমান

    মিলনের মালা করিল ম্লান

উড়ে যাই মোর, দূর বিমান সেথা গা’ব গান আশে তোমার॥চাঁদ হেরিছে চাঁদমুখ তার সরসীর আরশিতে



ছোটে তরঙ্গ বাসনা ভঙ্গ সে অঙ্গ পরশিতে।



হেরিছে রজনী রজনী জাগিয়া



চকোর উতলা চাঁদের লাগিয়া



কাঁহা পিউ কাঁহা ডাকিছে পাপিয়া



কুমুদীরে কাঁদাইতে।



না জানি সজনী কত সে রজনী



কেঁদেছে চকোরী পাপিয়া



হেরেছে শশীরে সরসী মুকুরে



ভীরু ছায়া তরু কাঁপিয়া।



কেঁদেছে আকাশে চাঁদের ঘরণী



চিরবিরহিণী রোহিণী ভরণী



অবশ আকাশ বিবশা ধরণী



কাঁদানীয়া চাঁদিনীতে।।(সখি) ব'লো বঁধুয়ারে নিরজনে



 



দেখা হ'লে রাতে ফুল-বনে।।



 



কে করে ফুল চুরি জেনেছে ফুলমালী



 



কে দেয় গহীন রাতে ফুলের কুলে কালি



 



জেনেছে ফুলমালী গোপনে।।



 



ও-পথে চোর-কাঁটা, সখি, তায় বলে দিও



 



বেঁধে না বেঁধে না লো যেন তার উত্তরীয়।



 



এ বনফুল লাগি' না আসে কাঁটা' দলি'



 



আপনি যাব চলি' বঁধুয়ার কুঞ্জ-গলি



 



বিনা মূলে বিকাইব ও-চরণে।।হে পার্থসারথি! বাজাও বাজাও পাঞ্চজন্য শঙ্খ

চিত্তের অবসাদ দূর কর কর দূর

ভয়–ভীত জনে কর হে নিঃশঙ্ক।।

ধনুকে টঙ্কার হানো হানো,

গীতার মন্ত্রে জীবন দানো;

ভোলাও ভোলাও মৃত্যু–আতঙ্ক।।

মৃত্যু জীবনের শেষ নহে নহে –



শোনাও শোনাও – অনন্ত কাল ধরি’

অনন্ত জীবন প্রবাহ বহে।

দুর্মদ দুরন্ত যৌবন–চঞ্চল

ছাড়িয়া আসুক মা’র স্নেহ–অঞ্চল;

বীর সন্তানদল করুক সুশোভিত মাতৃ–অঙ্ক।।চৈতী চাঁদের আলো আজ ভাল নাহি লাগে,



তুমি নাই মোর কাছে – সেই কথা শুধু জাগে।।



এই ধরণীর বুকে কত গান কত হাসি,



প্রদীপ নিভায়ে ঘরে আমি আঁখি-নীরে ভাসি,



পরানে বিরহী বাঁশি ঝুরিছে করুণ রাগে।।



এ কী এ বেদনা আজি আমার ভুবন ঘিরে,



ওগো অশান্ত মম, ফিরে এসো, এসো ফিরে।



বুলবুলি এলে বনে বলে যাহা বনলতা –



সাধ যায় কানে কানে আজি বলিব সে কথা,



ভুল বুঝিও না মোরে বলিতে পারিনি আগে।।আর কত দুখ্ দেবে, বল মাধব বল বল মাধব বল।

দুখ্ দিয়ে যদি সুখ পাও তুমি কেন আঁখি ছলছল॥

    তব শ্রীচরণ তলে আমি চাহি ঠাঁই,

    তুমি কেন ঠেল বাহিরে সদাই;

আমি কি এতই ভার এ জগতে যে, পাষাণ তুমিও টল॥

ক্ষুদ্র মানুষ অপরাধ ভোলে তুমি নাকি ভগবান,

তোমার চেয়ে কি পাপ বেশি হ’ল (মোরে) দিলে না চরণে স্থান।

    হে নারায়ণ! আমি নারায়ণী সেনা,

    মোরে কুরুকুল দিতে ব্যথা কি বাজে না,

(যদি) চার হাতে মেরে সাধ নাহি মেটে দু’চরণ দিয়ে দ’ল ॥আমার আপনার চেয়ে আপন যে জন



খুঁজি তারে আমি আপনায়



আমি শুনি যেন তার চরণের ধ্বনি



আমারি পিয়াসী বাসনায়।



আমার মনের তৃষিত আকাশে



ফেরে সে চাতক আকুল পিয়াসে



কভু সে চকোর সুধাচোর আসে



নিশীথে স্বপনে জোছনায়।



আমার মনের পিয়াল তমালে



হেরি তারে স্নেহ মেঘশ্যাম



অশনি আলোতে হেরি তারে থির



বিজুলি উজল অভিরাম।



আমারি রচিত কাননে বসিয়া



পরাণ প্রিয়ারে মালিকা রচিয়া



সে মালা সহসা দেখিনু জাগিয়া



আপনারই গলে দোলে হায়।।ছড়ায়ে বৃষ্টির বেলফুল, দুলায়ে মেঘলা চাঁচর চুল



চপল চোখে কাজল মেঘে আসিল কে।।



বাজায়ে মেঘর মাদল



ভাঙালে ঘুম ছিটিয়ে জল,



একা-ঘরে বিজলিতে এমন হাসি হাসিল কে।।



এলে কি দুরন্ত মোর ঝোড়ো হাওয়া,



চির-নিঠুর প্রিয় মধুর পথ-চাওয়া।



হৃদয়ে মোর দোলা লাগে



ঝুলনেরই আবেশ জাগে,



ফেলে-যাওয়া বাসি মালায় – আবার ভালোবাসিল কে।।ঝড় এসেছে ঝড় এসেছে কাহারা যেন ডাকে।



বেরিয়ে এলো নতুন পাতা পল্লবহীন শাখে।।



     ক্ষুদ্র আমার শুকনো ডালে



     দুঃসাহসের রুদ্র ভালে



কচি পাতার লাগলো নাচন ভীষণ ঘূর্ণিপাকে।



স্তবির আমার ভয় টুটেছে গভীর শঙ্খ্-রবে,



মন মেতেছে আজ  নতুনের ঝড়ের মহোৎসবে।



     কিশলয়ের জয়-পতাকা



     অন্তরে আজ  মেললো পাখা



প্রণাম জানাই ভয়-ভাঙানো অভয়-মহাত্মাকে।।কতো কথা ছিলো বলিবার বলা হলো না।

বুকে পাষাণসম রহিলো তারই বেদনা ।।

মনে রহিলো মনেরই আশা ,

মিটিলো না প্রাণের পিপাসা,

বুকে শুকালো বুকেরই ভাষা মুখে এলো না।।

এতো চোখের জল এতো গান,

এতো সোহাগ আর আদর অভিমান

কখন যে হলো অবসান বুঝা গেল না ।

ঝরিলো কুসুম যদি হায়,

কেন স্মৃতির কাঁটা নাহি যায়

বুঝিলো না কেহ কারো মন , বিধির ছলনা।।﻿ফিরিয়া এসো এসো হে ফিরে



বঁধুএ ঘোর বাদলে নারি থাকিতে একা।



হায়গগনে মনে আজি মেঘের ভিড়



যায়নয়ন-জলে মুছে কাজল-লেখা।।



ললাটে কর হানি’ কাঁদিছে আকাশ



শ্বসিছে শন-শন হুতাস বাতাস।



তোমারি মত ঝড় হানিছে দ্বারে কর,



খোঁজেবিজলি তোমারি পথ-রেখা।।



মেঘেরে সুধাই তুমি কোথায়



কাঁদন আমার বাতাসে ডুবে যায়!



ঝড়ের নূপুর পরি’ রাঙা পায়



শ্যামল-সুন্দর দাও দেখা।।রসুল নামের ফুল এনেছি রে (আয়) গাঁথবি মালা কে

এই মালা নিয়ে রাখবি বেঁধে আল্লা তালাকে॥

    অতি অল্প ইহার দাম

    শুধু আল্লা রসুল নাম

এই মালা প’রে দুঃখ শোকের ভুলবি জ্বালাকে॥

এই ফুল ফোটে ভাই দিনে রাতে (ভাইরে ভাই) হাতের কাছে তোর

ও তুই কাঁটা নিয়ে দিন কাটালি রে তাই রাত হ’ল না ভোর।

    এর সুগন্ধ আর রূপ র’য়ে যায়

    নিত্য এসে তোর দরজায় রে

পেয়ে ভাতের থালা ভুললি রে তুই চাঁদের থালাকে॥